<!DOCTYPE html>
<html lang="en">
<head>
  <meta charset="utf-8">
  
  
    <meta name="keywords" content="Waxa Design, 蛙夏, kaero, kaero zhi, designer, 自由设计师, blog, design, photography, photographer, chinese, suzhou, 旧体诗, 诗词">
  
  
    <meta name="description" content="Kaero，自由设计师。喜好摄影、游历及文学，素来不务正业，以研究各种杂七杂八为能事。江西人，曾居上海、深圳，现定居苏州，承接各种与设计相关的事务与需求。">
  
  <meta name="viewport" content="width=device-width, initial-scale=1, maximum-scale=1, user-scalable=0">
  <title>牧斋有学集 |  Waxa.Deisgn | 蛙夏设计</title>
  
    <link rel="apple-touch-icon" sizes="57x57" href="/images/webclip/apple-touch-icon-57x57.png">
    <link rel="apple-touch-icon" sizes="72x72" href="/images/webclip/apple-touch-icon-72x72.png">
    <link rel="apple-touch-icon" sizes="76x76" href="/images/webclip/apple-touch-icon-76x76.png">
    <link rel="apple-touch-icon" sizes="114x114" href="/images/webclip/apple-touch-icon-114x114.png">
    <link rel="apple-touch-icon" sizes="120x120" href="/images/webclip/apple-touch-icon-120x120.png">
    <link rel="apple-touch-icon" sizes="144x144" href="/images/webclip/apple-touch-icon-144x144.png">
    <link rel="apple-touch-icon" sizes="152x152" href="/images/webclip/apple-touch-icon-152x152.png">
    <link rel="apple-touch-icon" sizes="180x180" href="/images/webclip/apple-touch-icon-180x180.png">
    <link rel="apple-touch-icon" sizes="167x167" href="/images/webclip/apple-touch-icon-167x167.png">
  
  
    <link rel="stylesheet" href="//cdnjs.cloudflare.com/ajax/libs/lightgallery/1.6.8/css/lightgallery.min.css">
    <link rel="stylesheet" href="//cdnjs.cloudflare.com/ajax/libs/justifiedGallery/3.6.5/css/justifiedGallery.min.css">
    
    
    <link rel="shortcut icon" href="/images/favicon.png">
  
  
    <link rel="stylesheet" href="/libs/swiper/swiper-bundle.min.css"/>
  
  <script src="https://cdn.staticfile.org/jquery/1.10.2/jquery.min.js"></script>
  
<link rel="stylesheet" href="/css/style.css">

<meta name="generator" content="Hexo 6.3.0"><link rel="alternate" href="/atom.xml" title="Waxa.Deisgn | 蛙夏设计" type="application/atom+xml">
</head>

<body>
  <main class="main">
    
	<header class="header">

	<div class="container">
		<nav class="navbar d-flex align-items-center">
			<a class="brand" href="/">
				<img class="logo lazyload" data-src="/images/brand-waxacn.svg" alt="Waxa.Deisgn | 蛙夏设计" role="img">
			</a>
			<ul class="main-nav">
  
    
  <li class="nav-item ">
    <a class="nav-item-link" href="/">首页</a>
  </li>
  
    
  <li class="nav-item ">
    <a class="nav-item-link" href="/gallery">影像</a>
  </li>
  
    
  <li class="nav-item ">
    <a class="nav-item-link" href="/stories">案例</a>
  </li>
  
    
  <li class="nav-item ">
    <a class="nav-item-link" href="/archives">更新</a>
  </li>
  
    
  <li class="nav-item ">
    <a class="nav-item-link" href="/about">关于</a>
  </li>
  
  <li class="nav-item ">
    <span class="local-search local-search-google local-search-plugin" style="">
    <input type="search" placeholder="站内搜索" id="local-search-input" class="local-search-input-cls" style="">
    <div id="local-search-result" class="local-search-result-cls"></div>
</span>
  </li>
</ul>
		</nav>
		<a id="mobile-nav-toggle">
			<span class="mobile-nav-toggle-bar"></span>
			<span class="mobile-nav-toggle-bar"></span>
			<span class="mobile-nav-toggle-bar"></span>
		</a>
	</div>
</header>

    <section>
      <div class="container">
  <div class="page-heading">
  <!-- page-type-title -->
  
    
<h1 class="page-type-title">牧斋有学集</h1>
  
  <!-- page-type-slogan -->
  <h5 class="slogan font-w-lighter text-gray">
    
    
    
  </h5>
</div>
  <article id="page-" class="article article-type-page" itemprop="blogPost" itemscope itemtype="https://schema.org/BlogPosting">
  
  
  <div class="article-inner">
    
    <header class="article-header">
      
    </header>
    
    
    <div class="article-entry" itemprop="articleBody">
    
      <link rel="stylesheet" type="text/css" href="https://cdn.jsdelivr.net/lightgallery.js/1.0.1/css/lightgallery.min.css" /><div class=".article-gallery"><h2 id="有學集序"><a href="#有學集序" class="headerlink" title="有學集序"></a>有學集序</h2><p>傳稱三不朽：太上立德，其次立功，其次立言。古之人三合為一。今仁義道喪，事勳希微，獨有立言耳，而言亦難矣。剽竊之儒，繩規而矩步，得其象貌，失其精神；跅弛之士，恃聰而騁明，始乎離奇，終乎淺陋。兩者交譏，遞相勝負，而莫知所主神而明之，存乎其人。</p>
<p>牧齋先生產於明末，乃集大成。其為詩也，擷江左之秀而不襲其言，並草堂之雄而不師其貌，間出入於中晚宋元之間，而渾融流麗，別具爐䍋，北地為之降心，湘江為之失色矣。其為文也，仰觀雲霞之變，俯察山川之奇，中究人物品類之盛。本之六經，以立其識；參之三史，以練其才；遊之八大家，以通其氣；極之諸子百氏、裨官、小說，以窮其用。文不一篇，篇不一局，如化工之肖物，縱橫變化而不出乎宗。又如景星卿雲，光怪陸離，世所希見，而不自知其所至。信藝苑之宗工，詞林之絕品也。</p>
<p>近世論文者率云：寧為真布帛，勿為偽綺羅。然才短則氣局不雄，境僻則章施不爛。若富有日新，從心不逾矩，不得不以此事相推矣。先生目下十行，老而好學。每手一編，終日不倦。尤留心於明史，博詢旁稽，纂成一百卷。惜毀於絳雲一炬。豈天喪斯文耶？或所論之人為造物忌而靳之耶？抑如龍門是非有謬於聖而不欲傳之耶？幸《初學集》已經付梓，得留人間。晚年名益高，望益重，頹然應酬，亦自病其濫觴。易簀時，乃以手訂《有學集》授遵王。余子弟為及門，故得見而知之、合之，而先生之文盡，千古之文亦盡。於此，或有執尺寸過求先生，吾所謂不朽者，立言耳，他何知焉？ </p>
<p>康熙甲辰陽月范陽後學 鄒鎡 序</p>
<hr>
<h2 id="卷一-秋槐诗集"><a href="#卷一-秋槐诗集" class="headerlink" title="卷一 秋槐诗集"></a>卷一 秋槐诗集</h2><h3 id="詠同心蘭四絕句"><a href="#詠同心蘭四絕句" class="headerlink" title="詠同心蘭四絕句"></a>詠同心蘭四絕句</h3><p>新妝才罷采蘭時，忽見同心吐一枝。珍重天公裁剪意，妝成斂拜喜盈眉。</p>
<p>獨蒂攢花簇一心，紫莖綠葉枉成林。花神幻出非無謂，應與如蘭比斷金。</p>
<p>並頭容易共心難，香草真當目以蘭。不比西陵凡草木，漫將啼眼引郎看。</p>
<p>花發秋心賽合歡，秋蘭心好勝春蘭。花前倒掛紅鸚鵡，恰比西方共命看。</p>
<h3 id="觀管夫人畫竹並書松雪公修竹賦敬題短歌"><a href="#觀管夫人畫竹並書松雪公修竹賦敬題短歌" class="headerlink" title="觀管夫人畫竹並書松雪公修竹賦敬題短歌"></a>觀管夫人畫竹並書松雪公修竹賦敬題短歌</h3><p>仲姬寫竹如作書，八分篆籀相扶疏。金刀屈鐵應手出，頭白蕭郎爭得如。仲姬作書如寫竹，雨葉風枝披簡牘。況復追趨松雪翁，兔起鶻落誰能逐？白蓮花莊風日暘，鷗波亭子翰墨香。仲姬放筆自僉袵衽，文敏展玩為徬徨。天上人間此佳偶，齊牢共命兼師友。祗應讚歎復頂禮，豈向榮華論妍醜。多生願力然燈時，世人豔妒徒爾為。卻笑吹簫吾瞎子，諧謔空傳倒好嬉。</p>
<h3 id="丙戌南還贈別故侯家妓人冬哥四絕句"><a href="#丙戌南還贈別故侯家妓人冬哥四絕句" class="headerlink" title="丙戌南還贈別故侯家妓人冬哥四絕句"></a>丙戌南還贈別故侯家妓人冬哥四絕句</h3><p>繡嶺灰飛金穀殘，內人紅袖淚闌干。臨觴莫悵青娥老，兩見仙人泣露盤。</p>
<p>天樂荒涼禁苑傾，教坊淒斷舊歌聲。臨岐只合懵騰去，不忍聽他唱渭城。</p>
<p>虹氣橫天易水波，烏頭馬角事如何？卷衣宮女知多少，誰記邯鄲一曲歌。</p>
<p>師師垂老杜秋哀，金縷歌殘盡此杯。惆悵落花時候別，江南花發遲君來。</p>
<h3 id="丙戌七夕有懷"><a href="#丙戌七夕有懷" class="headerlink" title="丙戌七夕有懷"></a>丙戌七夕有懷</h3><p>閣道垣牆總罷休，天街無路接清秋。生憎銀漏偏如舊，橫放天河隔女牛。</p>
<h3 id="燕市別惠房二老"><a href="#燕市別惠房二老" class="headerlink" title="燕市別惠房二老"></a>燕市別惠房二老</h3><p>白駒未縶又離筵，北斗南箕信可憐。璧馬朝周才信宿，金人辭漢已千年。房公鵝為清池好，惠子騾因空谷傳。龍漢劫中期後會，灞陵回首重依然。</p>
<h3 id="丁亥夏題海客釣鼇圖四首"><a href="#丁亥夏題海客釣鼇圖四首" class="headerlink" title="丁亥夏題海客釣鼇圖四首"></a>丁亥夏題海客釣鼇圖四首</h3><p>海客垂綸入淼茫，新添水檻攬扶桑。崆峒仗與羲和杳，安得乘槎漾水旁。</p>
<p>貝闕珠宮不可尋，六鼇風浪正陰森。桑田滄海尋常事，罷釣何須歎陸沉。</p>
<p>陰火初銷黑浪遲，投竿錯餌自逶迤。探他海底珠如月，恰是驪龍晝睡時。</p>
<p>老馬為駒氣似虹，行年八十未稱翁。勞山拂水雙垂釣，東海人稱兩太公。</p>
<h3 id="別惠老兩絕句"><a href="#別惠老兩絕句" class="headerlink" title="別惠老兩絕句"></a>別惠老兩絕句</h3><p>一別三千里，相看七十年。明朝數行淚，沾灑各山川。頭白此為別，忍聽班馬鳴。但餘雙涕淚，零亂似平生。</p>
<h3 id="和東坡西台詩韻六首"><a href="#和東坡西台詩韻六首" class="headerlink" title="和東坡西台詩韻六首"></a>和東坡西台詩韻六首</h3><p><em>丁亥三月晦日，晨興禮佛，忽被急徵。鋃鐺拖曳，命在漏刻。河東夫人沉屙臥蓐，蹶然而起，冒死從行，誓上書代死，否則從死。慷慨首塗，無剌剌可憐之語。余亦賴以自壯焉。獄急時，次東坡御史臺寄妻詩，以當訣別。獄中遏紙筆，臨風暗誦，飲泣而已。生還之後，尋繹遺忘，尚存六章。值君三十設帨之辰，長筵初啟，引滿放歌，以博如皋之一笑，並以傳視同聲求屬和焉。</em></p>
<p>朔氣陰森夏亦淒，穹蒼四蓋覺天低。青春望斷催歸鳥，黑獄聲沉報曉雞。慟哭臨江無壯子，徒行赴難有賢妻。重圍不禁還鄉夢，卻過淮東又浙西。</p>
<p>陰宮窟室晝含淒，風色蕭騷白日低。天上底須論玉兔，人間何物是金雞？肝腸迸裂題襟友，血淚模糊織錦妻，卻指恒雲望家室，滹沱河北太行西。</p>
<p>紂絕陰天鬼亦淒，波吒聲沸柝鈴低。不聞西市曾牽犬，浪說東城再鬥雞。並命何當同石友？呼囚誰與報章妻？可憐長夜歸俄頃，坐待悠悠白日西。</p>
<p>三人貫索語酸淒，主犯災星仆運低。溲溺關通真並命，影形絆縶似連雞。夢回虎穴頻呼母，話到牛衣並念妻。尚說故山花信好，紅闌橋在畫樓西。</p>
<p>六月霜凝倍憯淒，骨消皮削首頻低。雲林永絕離羅雉，砧几相鄰待割雞。墮落劫塵悲宿業，歸依深喜醜山妻。西方西市原同觀，縣鼓分明落日西。</p>
<p>梏拲扶將獄氣淒，神魂刺促語言低。心長尚似拖腸鼠，髮短渾如禿幘雞。後事從他攜手客，殘骸付與畫眉妻。可憐三十年來夢，長向山東遼水西。</p>
<h3 id="金壇逢水榭故妓感歎而作凡四絕句"><a href="#金壇逢水榭故妓感歎而作凡四絕句" class="headerlink" title="金壇逢水榭故妓感歎而作凡四絕句"></a>金壇逢水榭故妓感歎而作凡四絕句</h3><p>黃閣青樓盡可哀，啼妝墮髻尚低徊。莫欺鳥爪麻姑老，曾見滄桑前度來。</p>
<p>剩水殘山花信稀，瑣窗鸚鵡舊籠非。儂家十二珠簾外，可有尋常燕子飛。</p>
<p>身輕渾欲出鵝籠，巾袖低徊光景中。還似他家舊樓館，吹簫解珮下屏風。</p>
<p>春病春心自攬持，道家裝束也相宜。知君恰比仙人子，腸斷宮花欲嫁時。</p>
<h3 id="籠鵝曲四首示水榭舊賓客"><a href="#籠鵝曲四首示水榭舊賓客" class="headerlink" title="籠鵝曲四首示水榭舊賓客"></a>籠鵝曲四首示水榭舊賓客</h3><p>午夜宮花絕命詞，銅簽聲急漏聲遲。書生一霎懵騰夢，恰似鵝籠酒醒時。</p>
<p>籠窗啼絕夜烏聲，珠履蕭條翠袖行。惟有昔時陽羨路，鵝籠猶識舊書生。</p>
<p>氍毹月冷畫堂空，浪蕊飄花一瞬中。錦帳金盤何處所？可憐贏得舊鵝籠。</p>
<p>淺絳衣衫蓮葉巾，近前丞相莫須嗔。書生未省長瞑去，只為鵝籠別有人。</p>
<h3 id="吳門春仲送李生還長干"><a href="#吳門春仲送李生還長干" class="headerlink" title="吳門春仲送李生還長干"></a>吳門春仲送李生還長干</h3><p>闌風伏雨暗江城，扶病將愁起送行。煙月揚州如夢寐，江山建業又清明。夜烏啼斷門前柳，春鳥銜殘花外櫻。尊酒前期君莫忘，藥囊吾欲傍餘生。</p>
<h3 id="贈頂目禪人"><a href="#贈頂目禪人" class="headerlink" title="贈頂目禪人"></a>贈頂目禪人</h3><p>曉日穹窿法鼓鳴，山茶樹上鷓鴣聲。渾身是眼原非眼，有眼何須頂上生。</p>
<h3 id="廣陵舟中觀程端伯畫冊戲為作歌"><a href="#廣陵舟中觀程端伯畫冊戲為作歌" class="headerlink" title="廣陵舟中觀程端伯畫冊戲為作歌"></a>廣陵舟中觀程端伯畫冊戲為作歌</h3><p>大癡仙人不肯人間住，萬里軍持入煙霧。少年結隱虞山麓，把酒看山每日暮。西圖華嶽通箭括，南寫匡廬掛瀑布。千山萬壑擁現十指端，盤礴皴染，仍是家山釣遊處。平生熏習老不忘，一重一掩自吞吐。雪浪參差劍門石，煙嵐晻靄石城樹。我昔讀書此山中，丙舍連山抱丘墓。每指虞山誇似人，此是大癡真畫具。自從喪亂走塵埃，拋擲家山比行路。風窗雲戶歸渺茫，蟹舍漁莊傍沮洳。今日何日見此本，紙上煙巒忽盤互。重山復嶺看不足，浮嵐暖翠喜重寤。嗟君如椽大手筆，間卻詞頭理毫素。厭看河陽玉堂壁，夢落龍圖楚江渡。遊戲丹青學子久，意匠經營有神遇。疊山恐被葵丘嘲，臨本應為石田妒。得非一峰老人今再生，不然虞山粉本誰與交手付。是時薄遊廣陵歲雲暮，邗江漠漠愁寒沍。蕃厘花殘但禾黍，隋堤柳禿無飛絮。笊籬灣頭萬樹鴉，夏國墳荒何處駐。竹西歌吹又喧闐，對畫沉吟感情愫。歸與歸與勿猶豫，埽除茅茨守場圃。金鼇夜半左股已失卻，還愁君家畫笥又卷虞山去。</p>
<h3 id="次韻林茂之戊子中秋白門寓舍待月之作"><a href="#次韻林茂之戊子中秋白門寓舍待月之作" class="headerlink" title="次韻林茂之戊子中秋白門寓舍待月之作"></a>次韻林茂之戊子中秋白門寓舍待月之作</h3><p>空階荇藻影沉浮，管領清光兩白頭。條戒山河原一點，平分時序也中秋。風前偏照千家淚，笛裏橫吹萬國愁。無那金閶今夜月，雲鬟香霧更悠悠。</p>
<h3 id="次韻茂之戊子秋重晤有感之作"><a href="#次韻茂之戊子秋重晤有感之作" class="headerlink" title="次韻茂之戊子秋重晤有感之作"></a>次韻茂之戊子秋重晤有感之作</h3><p>殘生猶在訝經過，執手祗應喚奈何。近日理頭梳齒少，頻年洗面淚痕多。神爭六博其如我，天醉投壺且任他。歎息題詩垂白後，重將老眼向關河。</p>
<h3 id="再次茂之他字韻"><a href="#再次茂之他字韻" class="headerlink" title="再次茂之他字韻"></a>再次茂之他字韻</h3><p>覆杯池畔忍重過，欲哭其如淚盡何。故鬼視今真恨晚，餘生較死不爭多。陶輪世界寧關我，針孔光陰莫羨他。遲暮將離無別語，好將白髮喻觀河。</p>
<p>殘書翻罷劫灰過，汗簡崔鴻奈史何？貢矢未聞虞服少，專車長誦禹功多。荒唐浪說程生馬，訛謬真成字作他。東海揚塵今幾度，錯將精衛笑填河。</p>
<p>風輪火劫暮年過，未死將如朽骨何？逐鹿南公車乘少，操蛇北叟子孫多。地更侯甸徒為爾，天改星辰可任他。李賀漫歌辭漢淚，不知鉛水已成河。</p>
<p>涼風摵摵凜秋過，枯樹婆娑奈爾何。遼鶴定知同伴少，楚囚剛道一身多。茫茫禹跡今如此，憒憒天公莫怨他。惆悵渡頭桃葉女，板橋猶說舊秦河。</p>
<p>秋燈曖壁暗蛩過，長夜漫漫復幾何。騎鶴張翁羅網少，豢龍劉累牧芻多。問天辭畢誰酬我，罵鬼書成孰致他。夢噩酒悲頻慟哭，不因除館泣西河。</p>
<h3 id="見盛集陶次他字韻詩重和五首"><a href="#見盛集陶次他字韻詩重和五首" class="headerlink" title="見盛集陶次他字韻詩重和五首"></a>見盛集陶次他字韻詩重和五首</h3><p>槍口刀尖取次過，鋃鐺其奈白頭何。壯心不分殘年少，悲氣從來秋士多。帝欲屠龍愁及我，人思畫虎笑由他。端居每作中流想，坐看衝風起九河。</p>
<p>敗壁疏帷朔氣過，夢長休問夜如何。天心象緯依躔少，地角龍蛇起陸多。楚奏鍾儀能忘舊，越吟莊舄忍思他。西鄰象戲秋燈外，抵几喧呶競渡河。</p>
<p>秋衾銅輦夢頻過，四壁陰蟲聒謂何。北徙鵬憂風力少，南飛鵲恨月明多。杞妻崩雉真憐汝，莒婦量城莫惎他。卻笑玉衡無定準，天街仍自限星河。</p>
<p>白翎雀斷海青過，蜀魄啼如來路何。肅慎矢楛天柱少，支祈神鎖地維多。周占墨食寧欺我，楚尹狐疑莫問他。漫道張騫能鑿空，終將一葉到天河。</p>
<p>八翼摧殘六蒨過，呼鷹躍馬意如何。天回鶉火三精在，地長龍沙一柱多。鵑瑽北來仍喚汝，梟謀東徙莫知他。夜闌挹酒朝南極，箕尾芒銷爛絳河。</p>
<h3 id="觀棋絕句六首"><a href="#觀棋絕句六首" class="headerlink" title="觀棋絕句六首"></a>觀棋絕句六首</h3><p>當局休論下子遲，爭先一著有人知。由來國手超然處，正在推枰斂手時。</p>
<p>一局分明小劫期，餘尊尚湛日初移。人間多少樵薪子，努目仙人為看棋。</p>
<p>黑白相持守壁門，龍拏虎攫賭侵分。重瞳尚有烏江敗，莫笑湘東一目人。</p>
<p>渭津老子解論兵，半局偏能讓後生。奕到將殘休戀殺，花陰漏日轉楸枰。</p>
<p>冠鷸巾鴟趁劫灰，西園諧價笑喧豗。白身誰以羊玄保，睹得宣城太守回。</p>
<p>疏簾清簟楚江秋，剝啄叢殘局未收。四句乘除老僧在，看他門外水西流。</p>
<h3 id="後觀棋絕句六首"><a href="#後觀棋絕句六首" class="headerlink" title="後觀棋絕句六首"></a>後觀棋絕句六首</h3><p>客舍蕭辰看奕棋，秋風卷籜響枯枝。空庭落葉聲如掃，爭似盤中下子遲。</p>
<p>一枰犖確競秋風，對局旁觀意不同。眼底三人皆國手，莫將鼎足笑英雄。</p>
<p>寂莫枯枰響泬漻，秦淮秋老咽寒潮。白頭鐙影涼宵裏，一局殘棋見六朝。</p>
<p>飛角侵邊劫正闌，當場黑白尚漫漫。老夫袖手支頤看，殘局分明一著難。</p>
<p>霜落鍾山物候悲，白門楊柳總無枝。殘棋正似烏棲候，一角斜飛好向誰。</p>
<p>閱江樓下草迷離，江水遙連淝水湄。傳語八公閑草木，謝公無事但圍棋。</p>
<h3 id="題沈朗倩石厓秋柳小景"><a href="#題沈朗倩石厓秋柳小景" class="headerlink" title="題沈朗倩石厓秋柳小景"></a>題沈朗倩石厓秋柳小景</h3><p>刻露巉岩山骨愁，兩株風柳曳殘秋。分明一段荒寒景，今日鍾山古石頭。</p>
<h3 id="觀閩林初文孝廉畫像讀徐興公傳書斷句詩二首示其子遺民古度"><a href="#觀閩林初文孝廉畫像讀徐興公傳書斷句詩二首示其子遺民古度" class="headerlink" title="觀閩林初文孝廉畫像讀徐興公傳書斷句詩二首示其子遺民古度"></a>觀閩林初文孝廉畫像讀徐興公傳書斷句詩二首示其子遺民古度</h3><p>抗疏捐軀世所瞻，裳衣戌削貌清嚴。可知酌古陳同甫，應有承家鄭所南。文甫為人陳亮是，興公作傳水心同。永康不死臨安在，千古江潮恨朔風。</p>
<h3 id="題金陵三老圖"><a href="#題金陵三老圖" class="headerlink" title="題金陵三老圖"></a>題金陵三老圖</h3><p>三老衣冠彼一時，畫圖省識起遐思。青鞋布襪唐賢像，修竹清流晉代詩。鳳去梧桐還有樹，烏啼楊柳已無枝。秦淮煙月經遊處，華表歸來白鶴知。</p>
<h3 id="贈濮老仲謙"><a href="#贈濮老仲謙" class="headerlink" title="贈濮老仲謙"></a>贈濮老仲謙</h3><p>滄海茫茫換劫塵，靈光無恙見遺民。少將楮葉供遊戲，晚向蓮花結淨因。杖底青山為老友，窗前翠竹似閑身。堯年甲子欣相並，何處桃源許卜鄰。</p>
<h3 id="題丁家河房亭子"><a href="#題丁家河房亭子" class="headerlink" title="題丁家河房亭子"></a>題丁家河房亭子</h3><p>小蘭花外市朝新，夢裏華胥自好春。夾岸曲塵三月柳，疏窗金粉六朝人。小姑溪水為鄰並，邀笛風流是後身。白首吳鉤仍借客，看囊一笑豈長貧。</p>
<h3 id="和盛集陶落葉詩二首"><a href="#和盛集陶落葉詩二首" class="headerlink" title="和盛集陶落葉詩二首"></a>和盛集陶落葉詩二首</h3><p>寒林萬樹怨蕭騷，只為中庭一葉凋。波下洞庭齊颯遝，風高榆塞總漂搖。平原縱獵埋狐窟，空谷虛弦應鳥巢。最是風流殷太守，不堪惆悵自攀條。</p>
<p>秋老鍾山萬木稀，凋傷總屬劫塵飛。不知玉露涼風急，只道金陵王氣非。倚月素娥徒有樹，履霜青女正無衣。華林慘淡如沙漠，萬里寒空一雁歸。</p>
<h3 id="寒夜夢醒忽得二十八字似是早春宮詞"><a href="#寒夜夢醒忽得二十八字似是早春宮詞" class="headerlink" title="寒夜夢醒忽得二十八字似是早春宮詞"></a>寒夜夢醒忽得二十八字似是早春宮詞</h3><p>小闌修竹綰官梅，淑氣先從御柳回。二十五家春宴罷，不知何處是蓬萊。</p>
<h3 id="次韻答皖城盛集陶見贈二首盛與林茂之鄰居皆有目疾故次首戲之"><a href="#次韻答皖城盛集陶見贈二首盛與林茂之鄰居皆有目疾故次首戲之" class="headerlink" title="次韻答皖城盛集陶見贈二首盛與林茂之鄰居皆有目疾故次首戲之"></a>次韻答皖城盛集陶見贈二首盛與林茂之鄰居皆有目疾故次首戲之</h3><p>枯樹婆娑隕涕攀，只餘蕭瑟傍江關。文章已入滄桑錄，詩卷寧留天地間。汗史血書讎故簡，煙騷魂哭怨空山。終愁商頌歸玄鳥，麥秀殘歌詎忍刪。</p>
<p>有瞽鄰牆步屟親，摩挲攬鏡笑看人。青盲恰比曈曨日，象罔聊為示現身。並戴小冠希子夏，長懸內傳配師春。徐州好士今無有，書尺何當代爾申。</p>
<h3 id="歲晚過茂之見架上殘帙有感再次申字韻"><a href="#歲晚過茂之見架上殘帙有感再次申字韻" class="headerlink" title="歲晚過茂之見架上殘帙有感再次申字韻"></a>歲晚過茂之見架上殘帙有感再次申字韻</h3><p>地闊天高失所親，淒然問影尚為人。呼囚獄底奇餘物，點鬼場中雇賃身。</p>
<p>先祖豈知新歲曆，邊人不解故家春。可憐野史亭前叟，掇拾殘叢話甲申。</p>
<h3 id="禪關策進詩有示"><a href="#禪關策進詩有示" class="headerlink" title="禪關策進詩有示"></a>禪關策進詩有示</h3><p>漫天畫地鬼門同，禪板蒲團在此中。遍體鋃鐺能說法，當頭白刃解談空。朝衣東市三生定，懸鼓西方一路通。大小肇師君會否，莫將醒眼夢春風。</p>
<h3 id="次韻那子偶成之作"><a href="#次韻那子偶成之作" class="headerlink" title="次韻那子偶成之作"></a>次韻那子偶成之作</h3><p>妙湛終歸不動尊，大無空現轉輪身。神焦鬼爛人何有，地老天荒我亦貧。春日田園新甲子，歲寒燈火舊庚申。明年定酌桃花酒，慶爾平頭七十人。</p>
<hr>
<h2 id="卷二-秋槐诗支集"><a href="#卷二-秋槐诗支集" class="headerlink" title="卷二 秋槐诗支集"></a>卷二 秋槐诗支集</h2><h3 id="己丑元日試筆二首"><a href="#己丑元日試筆二首" class="headerlink" title="己丑元日試筆二首"></a>己丑元日試筆二首</h3><p>春王正月史仍書，上日依然芳草初。白髮南冠聊復爾，青陽左個竟何如。三杯竹葉朝歌後，一枕槐根午夢餘。傳語白門楊柳色，桃花春水是吾廬。</p>
<p>頻煩襆被卷殘書，顧影頹然又歲初。自笑羈囚牢戶熟，人憐留滯賈胡如。淵明弱女咿嚘候，孺仲賢妻涕淚餘。為問烏衣新燕子，銜泥何日到寒廬。</p>
<h3 id="次韻盛集陶新春柬懷之作"><a href="#次韻盛集陶新春柬懷之作" class="headerlink" title="次韻盛集陶新春柬懷之作"></a>次韻盛集陶新春柬懷之作</h3><p>暈碧裁紅記往年，春盤春日事茫肰。澗瀍雒下今何地，鄠杜城南舊有天。夢裏士師多訟獄，醉中國土少崩騫。金陵見說饒新詠，佳麗長懷小謝篇。</p>
<h3 id="林那子七十初度"><a href="#林那子七十初度" class="headerlink" title="林那子七十初度"></a>林那子七十初度</h3><p>孟陬吾以降，七十古來稀。南國遺民在，東京昔夢非。夜烏題舊樹，春燕語新衣。一醉滄桑裏，麻姑有信歸。</p>
<h3 id="寄題廣陵菽園"><a href="#寄題廣陵菽園" class="headerlink" title="寄題廣陵菽園"></a>寄題廣陵菽園</h3><p>架構平臨邗水涯，隋堤迎卻俯塵沙。南塘路識將軍第，東閣梅如水部衙。十里珠簾叢腐草，二分明月冷煙花。輕軒奉母承平事，會有新詩補白華。</p>
<h3 id="題朱玉耶畫扇"><a href="#題朱玉耶畫扇" class="headerlink" title="題朱玉耶畫扇"></a>題朱玉耶畫扇</h3><p>斷月拋雲去不還，舊圖小扇落人間。依稀記得前塵事，愁絕雙蛾傍遠山。</p>
<h3 id="次韻答何寤明見贈"><a href="#次韻答何寤明見贈" class="headerlink" title="次韻答何寤明見贈"></a>次韻答何寤明見贈</h3><p>桃李何曾怨不言，沅湘憔悴自蘭蓀。劫灰蕩掃文章貴，星緯消沉處士尊。江左風流餘汝在，襄陽耆舊幾人存。新詩攜去誇春社，一字須傾酒一樽。</p>
<h3 id="馮研祥金夢蜚不遠千里自武林唁我白門喜而有作"><a href="#馮研祥金夢蜚不遠千里自武林唁我白門喜而有作" class="headerlink" title="馮研祥金夢蜚不遠千里自武林唁我白門喜而有作"></a>馮研祥金夢蜚不遠千里自武林唁我白門喜而有作</h3><p>逾冬免死又經旬，四海相存兩故人。吳浙各天如嶺嶠，干戈滿地況風塵。燈前細認平時面，坐久頻驚亂後身。詹尹朝來傳好語，可知容易有斯晨。</p>
<h3 id="疊前韻送別研祥夢蜚三首"><a href="#疊前韻送別研祥夢蜚三首" class="headerlink" title="疊前韻送別研祥夢蜚三首"></a>疊前韻送別研祥夢蜚三首</h3><p>愁霖震電苦逾旬，況復懵騰送故人。瀕死心懸春碓杵，望歸目斷客車塵。殘生握別無多淚，末世遭逢有幾身。從此前期知不忘，雞鳴如晦記茲晨。</p>
<p>青春聚首不多旬，作伴還鄉恨少人。不分行時俱涕淚，正憐別後各煙塵。關心憔悴無過死，執手叮嚀要此身。傳語故人應歎息，對床風雨亦佳辰。</p>
<p>少別千年近隔旬，勞人亭畔盡勞人。誰家窟室能逃世？何處巢車可望塵？問字總歸沙數劫，相看已屬意生身。童初近有登真約，為我從容扣侍晨。</p>
<h3 id="戲為天公惱林古度歌"><a href="#戲為天公惱林古度歌" class="headerlink" title="戲為天公惱林古度歌"></a>戲為天公惱林古度歌</h3><p>己丑春王近寒食，陽和黯黮春無力。嚴霜朔風割肌骨，愁霖累月天容墨。撒空飛霰響飄颾，殷雷闐闐電光激。須臾冰雹交加下，亂打軒窗攢矢石。老人擁被向壁臥，如蠶縮繭烏塌翼。金陵城中有一老生林古度，目眵頭暈起太息。摩娑箱架翻玩占，彳亍鄉鄰卜蓍筴。對飯失箸寢失席，如魚吞鉤掛胸臆。蛙怒鼓腹氣彭彭，蚓悲穴竅音唧唧。吟成五言四十字，字字酸寒句結工嗇。一吟啼山魈，再吟泣木客，三吟四吟天吳罔兩紛來下。鍾山動搖石城仄，山神社鬼不敢寧居號咷訴上帝。帝遣六丁下搜獲。天公老眼慵識字，趣呼巫陽召李白。李白半醉心膽粗，曼聲吟誦帝座側。天公傾聽罷，拍手笑啞啞。女媧弄黃土，搏作兩笨伯。盧仝下賤臣，扣頭詛月蝕。林生韋布士，雨雹恣訶斥。天壤之間兀產二儒，使我低頭掩耳受鐫責。唐堯為天子，倦勤而禪息。穆滿八駿歸，髦期乃登格。我為天帝元會運世八萬六千歲，安能老而不耄、長久精神勿差忒。二十八宿糾連炁孛羅計四餘氣，控訴西曆頻變易。四餘刊一四氣孤，列宿失躔紊營室。籲呼真宰乞主張，我為一笑付閔默。由來世界怕劫塵，寧保穹蒼免黜陟。我甘名號改撐犁，女輩紛呶復奚恤。女勿苦霖雨，不見修羅宮中雨下成戈戟。女勿苦雪霰，不見堯年牛目雪三尺。電胡為而作，乃是玉女投壺失笑天眼折。雷胡為而作，乃是東方小兒作使阿香掉雷車而扇霹靂。雹胡為而作，乃是媧皇補天之餘石，碎為炮車任騰擲。春秋請高閣，鴻範仍屋壁。仲舒繁露誠大愚，劉向五行徒懇惻。鯫生捉鼻苦吟縛衣帶，何用撼鈴伐鼓張皇置天驛。天公支頤倦欲臥，金童玉女擎觴進金液。此翁沾醉毷氉騎白雀，遙觀金陵城中吟詩之人夜分鼾睡殊燕適。擂鼓忽坐通明殿，號召玄冥豐隆諸神齊受職。火速趨赴金陵城，雪霰重飛雹再射。推敲蓬門穿甕牖，惱亂吟魂攪詩魄。是時午夜正昏黑，大家小戶眠不得。眠不得，忽驚嚇，乃是天公弄酒發性，故與吟詩老生作戲劇。</p>
<p><em>此詩得之於江上丈人，云是東方曼倩來訪李青蓮於采石，大醉後放筆而作，青蓮激賞而傳之也。或云青蓮自為之，未知然否。</em></p>
<h3 id="新安汪氏收藏目錄歌"><a href="#新安汪氏收藏目錄歌" class="headerlink" title="新安汪氏收藏目錄歌"></a>新安汪氏收藏目錄歌</h3><p><em>新安汪宗孝收藏金石、古文、法書、名畫、彝器、古玉甚富，歿後，散落人間。獨手書目錄猶在。其子權奇裝潢成帙，余方有滄桑之感，為作歌以識之。宗孝字景純，富而任俠。萬曆間，嘗臥病，夢授命於文廟，遣治水江淮間，七日而寤。楚人王同軌作《耳譚》，載其事焉。</em></p>
<p>鴻朗八百應壽昌，斗匡天府垂文章。東壁圖書賁南極，光晶下薄天子鄣。金錢積氣久盤鬱，化為群玉紛璆琅。羽陵宛委吐靈異，瑤函雲笈差縹緗。晉書唐畫出秘閣，永和淳化羅墨莊。昭陵玉匣誇購取，宣和金書矜弆藏。鄴侯萬簽曾未觸，桓玄一廚今不亡。東觀詞人著跋尾，奎章學士書右方。軒轅丹鼎借光氣，天都草木增輝光。人間墨繪汗牛馬，敢與列宿分焜煌。清枿之閣蕭閑堂，充棟插架聞古香。錯列几案峙彝鼎，鎮壓卷帙填珪璋。疏窗眼明見倉籀，棐幾日暖流丹黃。主人好古復好事，千金豪取如針芒。彈琴煮茗自欣賞，高僧詞客同平章。青娥摩娑辨款識，紅袖拂拭焚都梁。淒涼不解雲煙綠，寒儉笑彼書畫航。一之帝所夢不返，高冠長劍從文皇。平泉花木旋改易，衛公器物非故常。雷劍一往誰取去，楚弓人得知何方。茂先室有殘機杼，長吉家看古錦囊。一生嗜好存譜錄，十載鐫鎪勞肺腸。遺墨宛然網塵篋，厥子翻得重裝潢。鄭重有如獲拱璧，再三示我涕泗滂。君不見甲申以來百六殃，飆回霧塞何茫茫！昆明舊灰鑠銅狄，陸渾新火炎昆岡。乘輿服御委糞土，武庫劍履歸昊蒼。炮火蕩拋琬琰字，馬牛蹴踏金玉相。南城叢殘餘煨燼，北門蒙瞽徒看詳。神焦鬼爛偏泯滅，國亡家破同衋傷。寶玉大弓魯史在，玉魚金碗唐天長。漫云遺山譜器什，更與淵穎論滄桑。還君此冊三太息，謁帝吾欲招巫陽。</p>
<h3 id="徐元歎六十"><a href="#徐元歎六十" class="headerlink" title="徐元歎六十"></a>徐元歎六十</h3><p>飄然領鶴駐高閑，石戶雲房處處關。萬事總隨青鬢去，此身留得翠微間。隱將佛土逃三劫，貧為詩人煉九還。若問少微星好在，鉤簾君自看西山。</p>
<h3 id="己丑歲暮宴集連宵於是豪客遠來樂府駢集縱飲失日追歡忘老即事感懷慨然有作四首"><a href="#己丑歲暮宴集連宵於是豪客遠來樂府駢集縱飲失日追歡忘老即事感懷慨然有作四首" class="headerlink" title="己丑歲暮宴集連宵於是豪客遠來樂府駢集縱飲失日追歡忘老即事感懷慨然有作四首"></a>己丑歲暮宴集連宵於是豪客遠來樂府駢集縱飲失日追歡忘老即事感懷慨然有作四首</h3><p>風雪填門噪晚鴉，翛翛書劍到天涯。何當錯比楊雄宅，恰似相逢劇孟家。夜半壯心回起舞，酒闌清淚落悲笳。流年遒盡那堪餞，卻喜飛騰暮景斜。</p>
<p>送客留髡促席初，履交袖拂樂方舒。酒旗星上天猶醉，燭炬風欹歲旋除。霜隔簾衣春盎盎，月停歌板夜徐徐。鋋船莫惜頻煩勸，已是參橫斗轉餘。</p>
<p>風光如夢夜如年，如此歡娛但可憐。曼衍魚龍徒瞥爾，醉鄉日月故依然。漏移警鶴翻歌吹，霜壓啼烏殺管弦。曲晏未終星漢改，與君堅坐看桑田。</p>
<p>扶風豪士罄追歡，楚舞吳歈趁歲闌。銀箭鼓傳人惝恍，金盤歌促淚泛瀾。杯銜落日參旗動，炬散晨星劫火殘。明發昌門相憶處，兩床絲竹夜漫漫。</p>
<h3 id="蠟日大醉席上戲示三王生三生樂府渠帥吳門白門人也"><a href="#蠟日大醉席上戲示三王生三生樂府渠帥吳門白門人也" class="headerlink" title="蠟日大醉席上戲示三王生三生樂府渠帥吳門白門人也"></a>蠟日大醉席上戲示三王生三生樂府渠帥吳門白門人也</h3><p>美人雜坐酒盈觴，雪虐風饕避畫堂。卒歲世猶存八蠟，當場我自看三王。蘭膏作樹昏如晝，竹葉生花醒亦狂。大笑吳呆愁失日，漫漫長夜復何妨。</p>
<h3 id="賜蘭堂壽宴詩四首-有序"><a href="#賜蘭堂壽宴詩四首-有序" class="headerlink" title="賜蘭堂壽宴詩四首 有序"></a>賜蘭堂壽宴詩四首 <sub>有序</sub></h3><p><em>金壇虞憲使兄來初與余同舉丙午，少壯論文，忽焉七十。呴濡相存，衰榮無間。於其初度之日，為長句以稱壽焉。閥閱箕裘之盛，園林宴賞之樂，鋪陳揚扢，略盡一班。而要歸於家恩國恤、回翔頫仰、感慨係之，蓋庶幾頌禱之義具焉。其不獨以比於彈絲竹、考鍾鼓而已。亦或以望吾兄從容燕喜之餘、為停杯而三歎也。夫虞之先世大理公謙為永宣名臣，常拜宣廟稧帖之賜，賜蘭，其堂名也。</em></p>
<p>綠髮朱顏卻杖扶，行年七十似兒駒。一夔端許諧虞樂 <sub class="note">一子跛故一夔之戲</sub>，群鳳紛看集帝梧。天漾酒旗星海動，地蟠燈樹月輪孤。華陽大有登真宴，得似長筵此會無。</p>
<p>兩床羅列十眉俱，秉燭追歡似逐逋。句曲園林藏地肺，茅家供撰出天廚。經年摒擋春燈賞，排日規模夜燕圖。樂土居然塵劫外，良常日月未應誣。</p>
<p>玉雪風流弈葉垂 <sub class="note">大理公自號玉雪</sub>，丹青人物永宣時。蘭亭金匱先朝賜，竹屋銀鉤往哲詒 <sub class="note">祝京兆東山竹屋記，為大理之子來鳳作也。見祝氏集</sub>。畫雀堆床傳祖笏，高門列戟枿宗彝。知君拜手稱觴日，輟舞停歌有所思。</p>
<p>英妙才名京雒傳，黑頭兄弟兩皤然。夔龍兕虎看誰在，猿鶴沙蟲劇可憐。金爵觚棱紅燭裏，玉杯繁露綠尊前。停杯卻笑人間事，龍漢魚河復幾年？</p>
<h3 id="奉贈太傅崇明侯弢武杜公詩四首"><a href="#奉贈太傅崇明侯弢武杜公詩四首" class="headerlink" title="奉贈太傅崇明侯弢武杜公詩四首"></a>奉贈太傅崇明侯弢武杜公詩四首</h3><p>光嶽貞符河雒形，扶桑弧矢射青冥。三秦地塞留元老，太白芒寒護將星。起陸龍蛇爭渾沌，握奇魚鳥葉神靈。衛公舊有鈞天約，戴鬥崆峒佇勒銘。</p>
<p>辛勤百戰為山河，束馬懸鋒鬢已皤。吳下諸生推杜預，關西老將憶廉頗。揮毫爛熳頭風檄，擊缶蒼茫耳熱歌。記取鷹揚非少壯，莫將芒角自鐫磨。</p>
<p>申丹刑白誓書垂，俄及山河帶礪期。熊耳峰前馘耳日，馬鞍山下據鞍時。閑園種菜分戎壘，曲宴催花樹酒旗。春草青絲調伏櫪，識途終許刜令支。</p>
<p>能以三明並四夔，惇詩說禮古人為。定襄行卷經年富，魏國奚囊鎮日隨。插架綠槍依筆格，銜靴霜刃掛書帷。車攻願嗣清風頌，自拓岐陽石鼓碑。</p>
<h3 id="庚寅人日小集即事"><a href="#庚寅人日小集即事" class="headerlink" title="庚寅人日小集即事"></a>庚寅人日小集即事</h3><p>縷金圖勝總無情，佩劍衝星黯未平。劫末乾坤餘七日 <sub class="note">刀兵劫末，度七日方留人種，見法苑珠林</sub>，行間兵火已三生。梅花北戶將春發，菜甲東風與歲更。強欲登高難舉目，草堂吟望淚縱橫。</p>
<p>蓂葉依然七葉齊，文王喻復此應稽 <sub class="note">李義山人日詩：文王喻復今朝是</sub>。亦知是日妨晴昊，未省為人學犬雞。嶺海風煙回玉笛，羅浮春色應金閨。開尊遺老忻談笑，明日看梅可杖藜。</p>
<h3 id="人日示內二首-庚寅"><a href="#人日示內二首-庚寅" class="headerlink" title="人日示內二首 庚寅"></a>人日示內二首 <sub>庚寅</sub></h3><p>夢華樂事滿春城，今日淒涼故國情。花熸舊枝空帖燕，柳燔新火不藏鶯，銀幡頭上衝愁陣，柏葉尊前放酒兵。憑仗閨中刀尺好，剪裁春色報先庚。</p>
<p>靈辰不共劫灰沉，人日人情泥故林。黃口弄音嬌語澀，綠窗停梵佛香深。圖花卻喜同心蒂，學鳥應師共命禽。夢向南枝每西笑，與君行坐數沉吟。</p>
<h3 id="依韻奉和二首"><a href="#依韻奉和二首" class="headerlink" title="依韻奉和二首"></a>依韻奉和二首</h3><p>春風習習轉江城，人日於人倍有情。帖勝似能欺舞燕，妝花真欲坐流鶯。銀幡囡戴忻多福，金剪儂收喜辟兵。新月半輪燈乍穗，為君酹酒祝長庚。</p>
<p>佛日初輝人日沉，彩幡清曉供珠林。地於劫外風光近，人在花前笑語深。洗罷新松看沁雪，行殘舊藥寫來禽。香燈繡閣春常好，不唱卿家緩緩吟。</p>
<h3 id="贈黃若芷大家四絕句"><a href="#贈黃若芷大家四絕句" class="headerlink" title="贈黃若芷大家四絕句"></a>贈黃若芷大家四絕句</h3><p>節比青陵孝白華，齋心況復事毗耶。丹鉛點染從遊戲，只似諸天偶雨花。</p>
<p>栴檀雲氣湧香台，蓮漏初殘貝葉開。丈室掃除容寶座，散花天女故應來。</p>
<p>暈碧圖黃謝物華，香燈禪板道人家。中庭只有寒梅樹，邀得仙人萼綠花。</p>
<p>鷗波亭向絳雲開，沁雪虛庭絕點埃。墨竹數枝香一縷，小窗留遲仲姬來。</p>
<h3 id="閩中徐存永陳開仲亂後過訪各有詩見贈次韻奉答四首"><a href="#閩中徐存永陳開仲亂後過訪各有詩見贈次韻奉答四首" class="headerlink" title="閩中徐存永陳開仲亂後過訪各有詩見贈次韻奉答四首"></a>閩中徐存永陳開仲亂後過訪各有詩見贈次韻奉答四首</h3><p>拂水分攜手共招，依然陳跡已前朝。空傳父老摩銅狄，無復宮人記洞簫。攬鏡頭憎三寸幘，看花眼詫一重綃。憑君話我餘生在，萬事叢殘為領腰。</p>
<p>休嗟小別似千年，坐膝將軍事顯然。契闊共循頭上髮，延緣猶記葦間船。高人有福先歸地，野老無謀但詛天。最是臨分多苦語，相期把卷白雲邊。<sub class="note">存永侍其尊人興公訪余拂水，屈指十二年矣。興公別時有山中讀書之約。</sub></p>
<p>交白須眉學刺船，漁灣蒙密舊山川。櫻桃寢薦無消息，楊柳車攻有注箋。南國歌闌皆下泣，山陽詩灊倩誰傳。翻君家集真三歎，遺卷猶存忠孝篇。 <sub class="note">開仲尊人磐生遺集多籌時語</sub></p>
<p>論文嵇呂更誰知，兵燹間關問索居。沁雪摩娑新拜石，殺青論勘舊藏書。共嗟昔夢連銅輦，自笑殘生出箯輿。莫訝和詩多灊謎，老來誕謾比虞初。</p>
<h3 id="夏日宴新樂小侯於燕譽堂林若撫徐存永陳開仲諸同人並集二首"><a href="#夏日宴新樂小侯於燕譽堂林若撫徐存永陳開仲諸同人並集二首" class="headerlink" title="夏日宴新樂小侯於燕譽堂林若撫徐存永陳開仲諸同人並集二首"></a>夏日宴新樂小侯於燕譽堂林若撫徐存永陳開仲諸同人並集二首</h3><p>寶玦相逢溝水頭，長衢交語路悠悠。西京甲觀論新樂，南國丁年說故侯。春燕歸來非大夏，夜烏啼處似延秋。曾聞天樂梨園裏，忍聽吳歈不淚流。</p>
<p>軟腳筵開樂句和，濯龍吐鳳客駢羅。雖無法部仙音曲，也勝陰山敕勒歌。絲竹迎風腰鼓急，騑花蕩影舞衫多。老夫苦憶平生事，腸斷西遊趙李過。</p>
<hr>
<h2 id="卷三-庚寅夏五集"><a href="#卷三-庚寅夏五集" class="headerlink" title="卷三 庚寅夏五集"></a>卷三 庚寅夏五集</h2><p><em>歲庚寅之五月，訪伏波將軍於婺州。以初一日渡羅刹江，自睦之婺，憩於杭。往返將匝月，漫興口占，得七言長句三十餘首，題之曰《夏五集》。《春秋》書夏五，傳疑也。疑之而曰：夏五不成乎？其為月也。不成乎其為月，則亦不成乎其為詩？係詩於夏五，所以成乎其為疑也。《易》曰：「或之者，疑之也。」作詩者其有憂患乎？</em></p>
<h3 id="早發七里灘"><a href="#早發七里灘" class="headerlink" title="早發七里灘"></a>早發七里灘</h3><p>曈曈初旭麗江幹，淰淰浮煙冪瀨灘。此地無風才七里 <sub class="note">諺云：無風七里，有風七十里</sub>， 吾廬有日正三竿。釣壇不為沉灰改，丁水猶餘折戟寒。欲哭西台還未得，唳空朱噣響雲端。</p>
<h3 id="五日釣臺舟中"><a href="#五日釣臺舟中" class="headerlink" title="五日釣臺舟中"></a>五日釣臺舟中</h3><p>緯繣江山氣未開，扁舟天地獨沿洄。空哀故鬼投湘水，誰伴新魂哭釣臺。五日纏絲仍漢縷，三年灼艾有秦灰。吳昌此際癡兒女，競渡歡呶盡室回。</p>
<h3 id="五日泊睦州"><a href="#五日泊睦州" class="headerlink" title="五日泊睦州"></a>五日泊睦州</h3><p>客子那禁節物催，孤篷欲發轉徘徊。晨裝警罷誰驅去，暮角飄殘自悔來。千里江山殊故國，一抔天地在西台。遙憐弱女香閨裏，解潑蒲觴祝我回。</p>
<h3 id="婺州懷古"><a href="#婺州懷古" class="headerlink" title="婺州懷古"></a>婺州懷古</h3><p>炮車猶並日車紅，當道空傳一老熊 <sub class="note">謂故開府朱公</sub> 。野鳥淒涼啼廢壘，纖兒啁晰笑行宮 <sub class="note">開府謀改宋公署為行宮，未就而罷，人多笑之</sub> 。中天赤字開明祖 <sub class="note">明祖開省于婺，黃旗榜署，有山河日月之聯</sub>，午夜朱旗閃越公 <sub class="note">見宋公胡越公新廟碑</sub>。獨有鸕鶿如夙昔，雙溪省識釣魚翁。</p>
<h3 id="舟過嚴先生祠下留別"><a href="#舟過嚴先生祠下留別" class="headerlink" title="舟過嚴先生祠下留別"></a>舟過嚴先生祠下留別</h3><p>雙台離立釣魚壇，香火空江五月寒。林木猶傳唐慟哭 <sub class="note">皋羽記云：故人唐開府讔宋為唐也，故從之</sub>，溪雲常護漢衣冠。蒼厓辣絺春山老，白鳥䙰褷夏雨殘。有約重來薦蘋藻，謹將心跡訴魚竿。</p>
<h3 id="桐廬道中"><a href="#桐廬道中" class="headerlink" title="桐廬道中"></a>桐廬道中</h3><p>定山雲霧渺天涯，信宿回舟興已賒。作客有詩頻削草，涉江無事但尋花。蘭舟是處皆湘水，釣渚於今屬漢家。寄語桐君莫相笑，因君轉自愛蒹葭。</p>
<h3 id="留題湖舫-舫名不繫園"><a href="#留題湖舫-舫名不繫園" class="headerlink" title="留題湖舫 舫名不繫園"></a>留題湖舫 <sub>舫名不繫園</sub></h3><p>園以舟為世所稀，舟名不係了無依。諸天宮殿隨身是，大地煙波瞥眼非。淨掃波心邀月駕，平鋪水面展雲衣。主人欲悟虛舟理，只在紅妝與翠微。</p>
<p>湖上堤邊艤棹時，菱花鏡裏去遲遲。分將小艇迎桃葉，遍采新歌譜竹枝。楊柳風流煙草在，杜鵑春恨夕陽知。憑闌莫漫多回首，水色山光自古悲。</p>
<h3 id="西湖雜感"><a href="#西湖雜感" class="headerlink" title="西湖雜感"></a>西湖雜感</h3><p><em>浪跡山東，係舟湖上。漏天半雨，夏月如秋。登登版築，地斷吳根；攘攘煙塵，天分越角。嶽於雙表，綠字猶存。南北兩峰，青霞如削。想湖山之繁華，數都會之佳麗。舊夢依然，新吾安往？況復彼都人士，感絕黍禾；今此下民，甘忘桑葚。侮食相矜，左言若性，何以謂之，嘻其甚矣！昔者南渡行都，甗遺南士，西湖隱跡，追抗西山。嗟地是而人非，忍憑今而吊古。叢殘長句，淒絕短章。酒闌燈炧，隔江唱越女之歌；風急雨淋，度峽下巴人之淚。敬告同人，勿遺下體，敢附采風，聊資剪燭云爾。庚寅夏五憩湖舫，凡六日得詩二十首。是月晦日記於塘槱道中。</em></p>
<p>板蕩淒涼忍再聞，煙巒如赭水如焚。白沙堤下唐時草，鄂國墳邊宋代雲。樹上黃鸝今作友，枝頭杜宇昔為君。昆明劫後鍾聲在，依戀湖山報夕曛。</p>
<p>瀲灩西湖水一方，吳根越角兩茫茫。孤山鶴去花如雪，葛嶺鵑啼月似霜。油壁輕車來北裏，梨園小部奏西廂。而今縱會空王法，知是前塵也斷腸。</p>
<p>楊柳桃花應劫灰，殘鷗剩鴨觸舷回。鷹毛占斷聽鶯樹，馬矢平填放鶴台。北岸奔騰潮又到，南枝零落鬼空哀。爭憐柳市高樓上，銀燭金盤博局開。</p>
<p>先王祠廟枕湖濆，墮淚爭看忠孝文。垂乳尚傳天目讖，射潮無望水犀軍。千年蠁響傳陰火，盡日靈旗卷暮雲。雙淚何辭濕階墄，羅平怪鳥正紛紜。</p>
<p>宰樹豐碑一水湄，金牌終古事參差 <sub class="note">于公被禍，亦有金牌迎立事</sub>。宮麥飯無寒食，賜廟椒漿有歲時。歌舞夢華前代恨，英雄復楚後人思。青城反復如償博，莫恨幽蘭一燼遲 <sub class="note annotation"><span class="note-mark">校</span>涵芬樓影印本作：<em>興亡今古如偿博，可惜冬青綠滿枝</em></sub>。</p>
<p>昔叩於公拜綠章，擬徵楛矢靜遐方。鴟夷靈爽真如在，銅狄災氛實告祥。地戛龍吟翻水窟，天回電笑閃湖光。殘燈仿佛朱衣語，夢斷潮聲夜殷床。<sub class="note">萬曆己未嵗，余肅謁于廟，有祭廟文。</sub></p>
<p>佛燈官燭古珠宮，二十年前兩寓公 <sub class="note">謂程孟陽李長蘅</sub>。畫筆空濛山過雨，詩情淡蕩水微風。斷橋春早波吹綠，靈隱秋深葉染紅。白鶴即看城郭是，歸來華表莫匆匆。</p>
<p>西泠雲樹六橋東，月姊曾聞下碧空。楊柳長條人綽約，桃花剺氣句玲瓏  <sub class="note">桃花得氣美人中，西泠佳句，為孟陽所吟賞</sub>。筆床研匣芳華裏，翠袖香車麗日中。今日一燈方丈室，散花長侍淨名翁。</p>
<p>堤走沙崩小劫移，桃花剺面柳攢眉。青山無復呼猿洞，綠水都為飲馬池。鸚鵡改言重鞨靺，獼猴換舞學高麗 <sub class="note annotation"><span class="note-mark">校</span>涵芬樓影印本作：<em>善舞獼猴徒跳盪，能言鸚鵡亦支離</em></sub>。祗應鷲嶺峰頭石，卻悔飛來竺國時。</p>
<p>方袍瀟灑角巾偏，才上紅樓又畫船。修竹便娟調鶴地，春風蘊藉養花天。蝶過柳苑迎丹粉，鶯坐桃堤候管弦。可是承平好時節，湖山容易著神仙。</p>
<p>紘匝湖山錦繡窠，血風殺氣入偏多。夢兒亭裏屯戈甲，教妓樓前掣駱駝。粉蝶作灰猶似舞，黃鶯避彈不成歌。嘶風朔馬中流飲，顧影趑趄怕綠波。</p>
<p>豈獨湖山焚突如，珠林寶網亦丘墟。消沉泡幻看金鯽  <sub class="note">六和塔池金鯽魚，滄浪東坡詩所寄也，池久涸不復存</sub>，警策浮生聽木魚。藕孔刀兵三劫熾  <sub class="note">今說禪者，皆波旬說刀兵劫所種也</sub>，蓮花刻漏六時疏。於今頂禮雲棲老，擁衛人天五百餘 <sub class="note">宗鏡開堂，余以彌陀疏鈔一部為施，此詩申言之也</sub>。</p>
<p>天地為籠信可哀，南屏舊隱謫仙才。遺廬尚有孤花在，吊客徒聞獨鶴回。漬酒青鞋褰宿莽，題詩紅袖拂荒苔 <sub class="note">草衣道人有詩弔太初，爲人所傳</sub>。太平宰相曾招隱，矯首雲霞海上來 <sub class="note">記費鉛山訪太初事</sub>。</p>
<p>東海桑田事豈誣？藏舟夜壑本良圖。摸金山欲移三竺，蒸土陂應決兩湖 <sub class="note">西湖有裏外湖，得云兩湖</sub>。地媼荒涼憂竭澤，波神刺促怨投珠。不知係纜江頭石，曾見秦人築塞無。</p>
<p>冷泉淨寺可憐生，雨血風毛作隊行。羅刹江邊人飼虎，女兒山下鬼啼鶯。漏穿夕塔煙烽影，飄瞥晨鍾鼓角聲。夜雨滴殘舟淅瀝，不須噩夢也心驚。</p>
<p>建業餘杭古帝丘，六朝南渡盡風流。白公妓可如安石，蘇小湖應並莫愁。戎馬南來皆故國，江山北望總神州。行都宮闕荒煙裏，禾黍叢殘似石頭。 <sub class="note">有人問建業云：吳宮晉殿亦是宋行宮矣。感此而賦。</sub></p>
<p>珠衣寶髻燕湖濱，翟茀貂蟬一樣新。南國元戎皆使相，上廳行首作夫人。紅燈玉殿催旌節，畫鼓金山壓戰塵。粉黛至今驚毳帳 <sub class="note annotation"><span class="note-mark">校</span>涵芬樓影印本作 <em>驚夜帳</em></sub>，可知豪傑不謀身。 <sub class="note">見周公謹羅大經諸書，亦南渡西湖盛事。</sub></p>
<p>冬青樹老六陵秋，慟哭遺民總白頭。南渡衣冠非故國，西湖煙水是清流。早時朔漠翎彈怨，它日居庸宇喚休 <sub class="note">白翎杜宇事具元史及草木子諸書</sub>。苦恨嬉春鐵崖叟，錦兜詩報故宮愁 <sub class="note">鐡崖嬉春詩用錦兜押韻</sub>。</p>
<p>東風依舊起青蘋，不為江梅澣北塵 <sub class="note annotation"><span class="note-mark">校</span>涵芬樓影印本作：<em>茫茫禹跡有風塵，最喜杭州土俗淳</em></sub>。鼓篋儒生推玉曆 <sub class="note annotation"><span class="note-mark">校</span>涵芬樓影印本作：<em>閉戶儒生推玉曆</em></sub>，開堂禪子祝金輪。青衣苦效侏離語，紅粉欣看回鶻人。他日西湖誌風土，故應獨少宋遺民 <sub class="note annotation"><span class="note-mark">校</span>涵芬樓影印本作：<em>底事兩朝崇少保，高墳棹楔尚嶙峋</em></sub>。</p>
<p>罨畫西湖面目非，峰巒側墮水爭飛。雲莊歷亂荷花盡，月地傾頹桂子稀。鶯斷曲裳思舊樹，鶴髡丹頂悔初衣。今愁古恨誰消得？只合騰騰放棹歸。</p>
<h3 id="東歸漫興六首"><a href="#東歸漫興六首" class="headerlink" title="東歸漫興六首"></a>東歸漫興六首</h3><p>經旬悔別絳雲樓，衣帶真成日緩憂。入夢數驚嬌女大，看囊長替老妻愁。碧香茗葉青磁碗，紅爛楊梅白定甌。此福天公知吝與，綠章陳乞莫悠悠。</p>
<p>警枕殘燈對小舟，暗將心曲語江流。昔遊歷歷歸青史，老眼明明貰白頭。鳩聚鵲喧憑博局，龍拿虎攫倚神謀。長年似與更籌約，啼絕荒雞發棹謳。</p>
<p>棨戟森嚴禮數寬，轅門風靜鼓聲寒。據鞍老將三遺矢，分閫元戎一彈丸。戲海魚龍呈變怪，登山煙火報平安。腐儒篋有英雄傳，細雨孤舟永夜看。</p>
<p>林木池魚灰燼寒，鴛湖恨水去漫漫。西華葛帔仍梁代 <sub class="note">南史：任昉子西華流離不能自振，冬月着葛帔練裙</sub>，東市朝衣尚漢官。白鶴遄歸無石表，金雞旋放少綸竿。招魂倘有巫陽在，歷歷殘棋忍重看。 <sub class="note">過南湖望勺園，悼延陵君而作。其子貧薄，故有任西華之嘆。</sub></p>
<p>水跡雲蹤少滯留，拖煙抹雨一歸舟。雖無桃葉迎雙槳 <sub class="note">婦屬買婢不得</sub>，恰有蘭花載兩頭。古錦裹將唐百衲 <sub class="note">買得張老頌琴，蓋唐斲也</sub>，行宮拾得宋羅睺 <sub class="note">宋景靈宮以七夕設摩羅睺，今市上猶鬻之</sub>。孺人稚子相勞苦，一握歡聲萬事休。</p>
<p>不因落薄滯江幹，那得歸來盡室歡？巷口家人呼解帶，牆頭鄰姥問加飡。候門栗裏天將晚，秉燭羌村夜向闌。簷鵲噪幹燈穗結，笑憑兒女話團圞。</p>
<h3 id="感歎勺園再作"><a href="#感歎勺園再作" class="headerlink" title="感歎勺園再作"></a>感歎勺園再作</h3><p>曲池高館望中賒，燈火迎門笑語嘩。今舊人情都論雨，暮朝天意總如霞。園荒金谷花無主，巷改烏衣燕少家。惆悵夷門老賓客，停舟應不是天涯。</p>
<h3 id="婺歸以酒炙餉韓兄古洲口占為侑"><a href="#婺歸以酒炙餉韓兄古洲口占為侑" class="headerlink" title="婺歸以酒炙餉韓兄古洲口占為侑"></a>婺歸以酒炙餉韓兄古洲口占為侑</h3><p>好事何人問子雲，一甘逸少與誰分？酒甜差可稱歡伯 <sub class="note annotation"><span class="note-mark">校</span>涵芬樓影印本作：<em>酒甜未許輸香蜜</em></sub>，炙美真堪遺細君。大嚼底須回白首，淺斟猶憶醉紅裙 <sub class="note">兄高年好談風懷舊事</sub>。晴窗飯罷摩雙眼，硬紙黃庭向夕曛 <sub class="note">兄家藏楊許黃庭楷書，日撫數紙</sub>。</p>
<h3 id="書夏五集後示河東君"><a href="#書夏五集後示河東君" class="headerlink" title="書夏五集後示河東君"></a>書夏五集後示河東君</h3><p>帽簷欹側漉囊新，乞食吹簫笑此身。南國今年仍甲子，西台昔日亦庚寅 <sub class="note">皋羽西臺慟哭，亦庚寅嵗也</sub>。聞雞伴侶知誰是，畫虎英雄恐未真。詩卷叢殘芒角在，綠窗剪燭與君論。</p>
<hr>
<h2 id="卷四-絳雲餘燼集上"><a href="#卷四-絳雲餘燼集上" class="headerlink" title="卷四 絳雲餘燼集上"></a>卷四 絳雲餘燼集上</h2><h3 id="湖上送孟君歸甘州二首"><a href="#湖上送孟君歸甘州二首" class="headerlink" title="湖上送孟君歸甘州二首"></a>湖上送孟君歸甘州二首</h3><p>刮面寒風掠鬢絲，湖干尊酒不堪持。豈應滄海揚塵日，重話蓬萊獻賦時 <sub class="note">君好談予制舉文字，故及之</sub>。玉筍班行空點鬼，金甌將相總輿尸。靈光一老頭如雪，映帶麻衣泣路岐。</p>
<p>才歌伐木又驪駒，執手懵騰雜涕洟。奔赴見星仍漢法，送歸臨水亦湘累。別筵忍唱甘州曲，故國誰看原廟碑？為我因風謝高掌，莫隨河曲漫遷移。</p>
<h3 id="故司禮盧太監"><a href="#故司禮盧太監" class="headerlink" title="故司禮盧太監"></a>故司禮盧太監</h3><p><em>盧，舊官司禮，神宗時屬鄭貴妃名下，今管織造于杭。</em></p>
<p>列宿由來帝座旁，星移斗轉卻輝煌。每餐絳雪朝金母，曾捧紅雲侍玉皇。西北篚筐新組織，東南杼軸舊輸將。知君補袞心千縷，並與山龍貢上方。</p>
<h3 id="方庵詩為心閑長老作"><a href="#方庵詩為心閑長老作" class="headerlink" title="方庵詩為心閑長老作"></a>方庵詩為心閑長老作</h3><p><sub class="note annotation"><span class="note-mark">校</span>涵芬樓影印本作 <em>心函長老</em></sub></p>
<p>方庵云何方？將無與圓耦。方庵如方器，方空體非有。見方復見空，方空相雜蹂。譬如眼中花，發眚瞪視久。方庵空堂宇，方器空尊鹵。方以大小別，空有舒縮否。又如隙中人，窺日在戶牖。築牆限虛空，虛空了不受。方器規作圓，圓方不相守。空體無方隅，逐彼方圓走。方空定何方？圓空向誰取？方空與圓空，天眼豈能剖！大地浮空水，浮沉判高厚。人生玄黃中，方圓互擊掊。顛倒生分別，鼠穴銜窶藪。佛言頻伽瓶，塞空擎以手。持空餉遠國，攜取還相扣。貯空豈非愚？顛倒徒抖擻。瓶空一切空，君其問瓶口。我作方庵詩，用告方庵叟。無將大虛空，迷方貯瓶缶。</p>
<h3 id="讀梅村宮詹豔詩有感書後四首-有序"><a href="#讀梅村宮詹豔詩有感書後四首-有序" class="headerlink" title="讀梅村宮詹豔詩有感書後四首 有序"></a>讀梅村宮詹豔詩有感書後四首 <sub>有序</sub></h3><p><em>余觀楊孟載論李義山《無題詩》，以為音調清婉，雖極穠麗，皆托於臣不忘君之意，因以深悟風人之旨。若韓致堯遭唐末造，流離閩越，縱浪香奩，亦起興比物，申寫托寄，非猶夫小夫浪子沈湎流連之云也。頃讀梅村宮詹豔體詩，見其聲律妍秀，風懷惻愴，於歌禾賦麥之時，為題柳看花之句。傍徨吟賞，竊有義山、致光之遺感焉。雨窗無侶，援筆屬和，秋蛩寒蟬，吟噪啁蠙，豈堪與間關上下之音希風說響乎？河上之歌，聽者將同病相憐。抑或以為同床各夢，而輾爾一笑也。時歲在庚寅玄冥之小春十五日。</em></p>
<p>上林珠樹集啼烏，阿閣斜陽下碧梧。博局不成輸白帝，聘錢無藉貰黃姑。投壺玉女知天笑，竊藥姮娥為月孤。淒斷禁垣芳草地，滴殘清淚到蘼蕪。</p>
<p>靈瑣森沉宮扇回，屬車颭轆殷輕雷。山長水闊欺魚素，地老天荒信鴆媒。袖上唾看成紺碧，夢中泣忍化瓊瑰。可憐銀燭風添淚，留取高僧認劫灰。</p>
<p>撾鼓吹簫罷後庭，書幃別殿冷流螢。宮衣蛺蝶晨風舉，畫帳梅花夜月停。銜璧金缸憐旖旎，翻階紅藥笑娉婷。水天閑話天家事，傳與人間總淚零。</p>
<p>銀漢依然戒玉清，行宮香燼露盤傾。石碑銜口誰能語？棋局中心自不平。禊日更衣成故事，秋風紈扇是前生。寒窗擁髻悲啼夜，暮雨殘燈識此情。</p>
<h3 id="京口渡江有寄"><a href="#京口渡江有寄" class="headerlink" title="京口渡江有寄"></a>京口渡江有寄</h3><p>春陰和雨黯孤舟，歷歷津亭抵夢遊。芳草未知為客意，暮雲偏領渡江愁。驚沙望裏蕪城賦，畫角飄來萬歲樓。寄語半山堂上客，壺觴還似舊風流。</p>
<h3 id="廣陵登福緣佛閣四首"><a href="#廣陵登福緣佛閣四首" class="headerlink" title="廣陵登福緣佛閣四首"></a>廣陵登福緣佛閣四首</h3><p>危樓切太空，塵𡏖俯冥濛。度世香燈裏，降魔應器中。上方三界在，八表一雲同。鈴鐸人天語，如聞替戾風。</p>
<p>黯黯經時雨，荒荒有漏天。豈能霾日月？還與滌山川。一炬幽蘭火，千門柝木煙。催歸松漠鳥，啼到相輪邊。</p>
<p>獨有層樓上，偏於象緯親。輪中回日月，規外撫星辰。北戶風霜急，南柯國土真。高高天眼在，憑攬析微塵。</p>
<p>冥晦乾坤戶，迷方何去從？禪枝迎怖鴿，缽水候眠龍。鐵浴兵前雨，銅崩劫後鍾。靈山殊未散，清夜禮金容。</p>
<h3 id="辛卯春盡歌者王郎北遊告別戲題十四絕句以當折柳贈別之外雜有寄托諧談無端灊謎間出覽者可以一笑也"><a href="#辛卯春盡歌者王郎北遊告別戲題十四絕句以當折柳贈別之外雜有寄托諧談無端灊謎間出覽者可以一笑也" class="headerlink" title="辛卯春盡歌者王郎北遊告別戲題十四絕句以當折柳贈別之外雜有寄托諧談無端灊謎間出覽者可以一笑也"></a>辛卯春盡歌者王郎北遊告別戲題十四絕句以當折柳贈別之外雜有寄托諧談無端灊謎間出覽者可以一笑也</h3><p>桃李芳年冰雪身，青鞋席帽走風塵。鐵衣毳帳三千里，刀軟弓欹為玉人。</p>
<p>官柳新栽輦路傍，黃衫走馬映鵝黃。垂金曳縷千千樹，也學梧桐待鳳凰 <sub class="note">時聞燕京郊外夾路栽柳</sub>。</p>
<p>紅旗曳製倚青霄，鄴水繁華未寂寥。如意館中春萬樹，一時齊讓鄭櫻桃。</p>
<p>篳篥休吹蘆管喑，金尊檀板夜沉沉。莫言此地無鴝鵒，乳燕雛鶯到上林。</p>
<p>多情莫學野鴛央，玉勒金丸傍苑牆。十五胡姬燕趙女，何人不願嫁王昌。</p>
<p>壓酒吳姬墜馬妝，玉缸重碧臘醅香。山梨易栗皆凡果，上苑頻婆勸客嘗。</p>
<p>閣道雕梁雙燕棲，小紅花發御溝西。太常莫倚清齋禁，一曲看他醉似泥 <sub class="note">王郎云，此行將倚龔太常</sub>。</p>
<p>可是湖湘流落身，一聲紅豆也沾巾。休將天寶淒涼曲，唱與長安筵上人。</p>
<p>邯鄲曲罷酒人衰，燕市悲歌變柳枝。欲覓荊高舊徒侶，侯家一嫗老吹篪。</p>
<p>憑將紅淚裹相思，多恐冬哥沒見期。相見只煩傳一語，江南五度落花時 <sub class="note">此下五首寄侯家故妓冬哥</sub>。</p>
<p>江南才子杜秋詩，垂老心情故國思。金縷歌殘休悵恨，銅人淚下已多時。</p>
<p>灰洞溟濛朔吹哀，離魂嘿嘿繞蘇臺。紅香翠暖山塘路，燕子楊花並馬回 <sub class="note">范石湖云：涿南燕北謂之灰洞</sub>。</p>
<p>春風作態楝花飛，清醥盈觴照別衣。我欲覆巾施梵咒，要他才去便思歸。</p>
<p>左右風懷老旋輕，捉花留絮漫多情。白頭歌叟金禪老，彌佛燈前詛汝行 <sub class="note">錫山雲間徐老</sub>。</p>
<h3 id="題金陵丁老畫像四絕句"><a href="#題金陵丁老畫像四絕句" class="headerlink" title="題金陵丁老畫像四絕句"></a>題金陵丁老畫像四絕句</h3><p>輦轂繁華雙鬢中，太平一曲舊春風。東城父老西園女，共識開元鶴髮翁。</p>
<p>髮短心長笑鏡絲，摩娑皤腹帽簷垂。不知人世衣冠異，只道科頭岸接䍦。</p>
<p>倚杖鍾山看落暉，人民城郭總依稀。閑揩老眼臨青鏡，可是重來丁令威。</p>
<p>獨坐青溪炤鬢絲，小姑何處理蛾眉。畫師要著樊通德，難寫銀燈擁髻時。</p>
<h3 id="石濤上人自廬山致蕭伯玉書於其歸也漫書送之"><a href="#石濤上人自廬山致蕭伯玉書於其歸也漫書送之" class="headerlink" title="石濤上人自廬山致蕭伯玉書於其歸也漫書送之"></a>石濤上人自廬山致蕭伯玉書於其歸也漫書送之</h3><p>兵火勾連問訊疏，浮囊傳致比雙魚。分明已歷塵沙劫，還道人間隔歲書。</p>
<p>兵塵不上七條衣，刀劍輪邊錫杖飛。五老棲賢應有喜，昆明劫外一僧歸。</p>
<p>白社遺民剩阿誰，顛仙何處坐圍棋。天池御碣渾無恙，多謝天龍好護持。</p>
<p>五乳峰前舊影堂，依稀蓮漏六時香。若為化作軍持去，午夜隨師入道場 <sub class="note">憨山大師舊住五乳，余之本師也</sub>。</p>
<p>禪榻茶煙一病身，春風時為掃凝塵。頻伽瓶裏無餘物，只合擎空餉遠人。</p>
<p>多生無著與天親，七日同為劫外身。飽吃殘年須努力，種民天種不多人。</p>
<p>國土依然兵燹叢，清齋冥對落花風。陶輪世界頻來往，只在維摩手掌中。</p>
<p>縹囊緗帙劫灰中，火發瞿曇報宅空。拋卻此間文字海，願隨龍樹到龍宮 <sub class="note">伯玉囑上人問訊刻藏因緣，故云</sub>。</p>
<p>紀曆何須問義熙？桃源春盡落英知。北窗大有羲皇地，閑和陶翁甲子詩。</p>
<p>歌舞西園閟好春，春浮絲竹也生塵。諸天宮殿皆灰燼，帝釋何年理樂神  <sub class="note">春浮，伯玉家園也。</sub> <sub class="note annotation"><span class="note-mark">校</span>涵芬樓影印本作：<em>帝釋何當喚樂神</em></sub>。</p>
<p>松圓長老罷論詩，寂寞春暉舊履綦。記取摩娑銅狄處，雒陽東見未多時 <sub class="note">伯玉往寓春暉，請孟陽論詩纍月</sub>。</p>
<p>滄海於今果橫流，誰憑快閣覽神州。三間老屋東西住，盡著元龍在上頭 <sub class="note">還須憑快閣覽神州，此癸未嵗別伯玉詩句。三間老屋，悠悠視陰，吾輩今日堪著元龍百尺樓也嗟嗟！</sub>。</p>
<p>回首東亭首重持，望衡對宇定前期。呼鷹台畔頻寒食，可憶龐家上塚時。</p>
<p>東海揚塵未暫停，餘杭新酒指銀瓶。蕭郎若肯攜家住，又是方平過蔡經。</p>
<p><em>石濤開士自廬山致伯玉書，於其歸作十四絕句送之，兼簡伯玉。非詩非偈，不倫不次，聊以代滿紙之書，一夕之話。若云長歌當哭，所謂又是一重公案也。辛卯三月，蒙叟弟謙益謹上。</em></p>
<h3 id="贈新建喻嘉言"><a href="#贈新建喻嘉言" class="headerlink" title="贈新建喻嘉言"></a>贈新建喻嘉言</h3><p>公車不就幅巾徵，有道通儒梵行僧。習觀湛如盈室水，煉身枯比一枝藤。嘗來草別君臣藥，拈出花傳佛祖燈。莫謂石城還遁跡，千秋高獲是良朋 <sub class="note">高獲遠遁江南，卒于江南，見後漢書方技傳</sub>。</p>
<h3 id="送汪雲卿歸楚口占二首"><a href="#送汪雲卿歸楚口占二首" class="headerlink" title="送汪雲卿歸楚口占二首"></a>送汪雲卿歸楚口占二首</h3><p>與君頻作別，此別最酸辛。率土無寧宇，餘年少故人。老還期見面，窮豈忘交親。萬事愁眉外，長歌莫損神。</p>
<p>自古荊湘地，英雄互攫拏。車徒推二廣，子弟說長沙。羊陸名何有？孫劉跡未賒。看君臏腳在，垂老不須嗟。</p>
<h3 id="哭稼軒一百十韻"><a href="#哭稼軒一百十韻" class="headerlink" title="哭稼軒一百十韻"></a>哭稼軒一百十韻</h3><p>師弟恩三紀，君臣誼百年。哀音騰粵地，老淚灑吳天。殺氣南條急，流氛北戶纏。行宮逾越嶠，留守限靈川。<sub class="note">以下叙失守殉難之事</sub> 倉卒聞風潰，逡巡厝火然。操戈乘內間，解甲起中權。卷土心仍壯，憑城誓益堅。喧呼齊辮髪，奮擊祗張拳。刀鋸徒為爾，冠裳正儼然。歸元髯上磔，嚼齒爪中穿。荀偃含猶視，張巡起欲旋。揚揚神不亂，琅琅語爭傳。徒抱銜須痛，誰能咶血憐？<sub class="note">以下叙聞訃為位之事</sub> 傷心寢門外，為位佛燈前。一慟營魂逝，三號涕泗漣。修門歸漠漠，故國望𫁠𫁠。虞殯歌休矣，巫陽筮與焉。吳羹淒象設，楚些愴蟬聯。魂復新遺矢，神棲舊坐氈。靈衣風肅肅，幽嘯雨濺濺 <sub class="note annotation"><span class="note-mark">校</span>涵芬樓影印本作：<em>幽笑雨濺濺</em></sub>。清夜前除酒，明燈近局筵。逢迎傷剪紙，送別忍燒船。黃鳥身其百，青龍歲半千。四遊餘渺莽，八翼罷騰騫。飛鐵兵輪重，為銅物冶全。庚寅徵覽揆，辛卯應災躔 <sub class="note">君生於庚寅，甲子一周而終，故引庚寅以降之詩；其聞訃辛卯夏也，故引朔日辛卯之詩。皆假借使之也</sub>。劍去梧宮冷，刀投桂水煎。訓孤宵叫笑，嬰紼晝連蜷。鬬澗龍傷血，崩崖蜃吐涎 <sub class="note">是夏，虞山有出蜃之異</sub>。<sub class="note">以下叙其戊辰後歸田燕遊之事</sub> 拊心看迸裂，彈指省轟闐。攀附龍門迥，追陪鶴蓋連。園林歸綠水，屋宇帶紅泉。一飯常留客，千金不問田。以忙消塊壘，及暇領芳妍。日落邀賓從，舟移沸管弦。丹青搜白石，杖履撰松圓 <sub class="note">君好藏白石翁畫，于程又有師資之敬</sub>。<sub class="note">以下叙其少壯受經之事</sub> 齒馬成吾老，童烏憶汝賢。兔園溫句讀，蛾子學丹鉛。枕膝應傳喜，登樓獨許玄。<sub class="note">以下叙其登朝貶謫及牽連下獄之事</sub> 青春憑騕褭，白首托夔蚿。桃李西江宰，梧桐左掖員。裂麻心膽赤，恤緯鬢毛宣。北寺偕書獄，西曹互橐幹。朱遊和藥切，黃霸授經專。<sub class="note">以下叙甲申喪亂之事</sub> 銅馬神州沸，金雞密網蠲。甘陵錄牒寢，元祐黨碑鐫。北闕驚傳火，東郊狎控弦。帝車俄運轉，天步久迍邅 <sub class="note">余與君以甲申三月初十日同日賜環</sub>。鼇足傾三極，龍湖斷八埏。關山留北顧，宗祏寄南遷。<sub class="note">以下叙乙酉嵗開府廣西遇亂擁立之事</sub> 江左朝廷小，交南節鉞偏。風雲天路逼，翼戴本支綿。宗澤回鑾表，劉琨勸進箋。嶺邊求日月，規外別坤乾。翼軫開營壁，湘漓抵澗瀍。隻身支浩劫，赤手捧虞淵。插羽鉤庸蜀，分茅餌益滇。黃儂羅部落，邕桂簇戈蠙。青犢烏仍合，紅巾蟻並緣。反王收魏豹，別將置梅褷。白象扶丹轂，烏蠻曳彩旃。廬兒宿衛直，廝養徹侯駢。書詔行營裏，除官御覽先。兩宮湯藥使，中禁洗兒錢。<sub class="note">以下重叙庚寅冬失守殉難之事</sub> 一旅基將肇，三分業未竣。列營昏蚌蛤，緣戍玩蠅蜒。畫地翔河鳥，嬰城墜紙鳶。執冰嘻狒狒，投縋引蠕蠕。履善窮江表，庭芝殉海耎。誓言申決絕，望拜告精虔。目裂光如炬，珣藏血化殷。花門剺面哭，藤峽枕屍還。青草迎飛，黃茅擁過耑。虛祠包箬飯，峒祭卜筵篿。故壟虞山似 <sub class="note">桂嶺亦有虞山</sub>，新愁桂嶺牽 <sub class="note">用張平子四愁桂林之語</sub>。丹心石路折，皓魄火雲鮮。盡說南朝李，何慚東海田。鑄金身故在，刻木首非捐。烈烈羞祈死，淹淹笑祝延。<sub class="note">以下重言雜叙，仿天問大招之意</sub> 葭灰陽解駁，火井焰浮煙。錯莫嘶泥馬，分明叫杜鵑。朔方唐故事，綸邑夏前編。率土誠延佇，敷天忍棄捐。雲旗翻畢口，星矢直狼肩。壁壘分行陣，雷風合弭鞭。白山厓倒側，黑水浪平填。鶉尾南回越，旄頭北指燕。誓師三后所，飲御五車邊。改葬新班劍，輿屍故馬韉。羽林分綟綬，麟閣列貂蟬。畫壁雕戈動，祠堂兕甲縣。傳芭歌沓沓，薦荔鼓鼘鼘。宿列還箕尾 <sub class="note">其先人學憲公，名字皆取象傳說星也</sub>，星祠配女媊 <sub class="note">其夫人先殂于桂</sub>。五陵齊剪棘，雙廟並加籩 <sub class="note">督師侍郎張公同敞抗罵不屈，同日被害。故太師江陵文忠公之孫，以門廕起家</sub>。<sub class="note">以下結叙哀免悼之詞</sub> 後死身餘幾，先生腹尚便。不成升屋哭，彌想對床眠。單孑留形影，淒涼度陌阡。雞窗言髣髴，蛛匣字蜿蜒。西第花猶發，東皋草欲芊。經過光景眩，識路夢魂顛。太息看梁棟，沉吟仰屋椽。移山誰負畚？蹈海可乘艑。守器紆奔問，餘皇肄溯沿。祝余雙淚涸，將伯寸心㾓。長夜歌將闋，窮塵恨始湔。蕩陰三士詠，蜀國八公篇。鄉夢憑溫序，哀詞屬馬汧。降神天意遠，養士國恩綿。汗竹新書史，澆花近掃阡。明明老眼在，拭目向空玄。</p>
<h3 id="柬陸兆登二兄問疾"><a href="#柬陸兆登二兄問疾" class="headerlink" title="柬陸兆登二兄問疾"></a>柬陸兆登二兄問疾</h3><p>清齋服散比如何？詩律書簽可折磨。庭葉喻身知幻少，窗禽說法苦空多。落花風入茶煙細，搗藥聲依棋響和。自笑衰翁但求食，中時頻欲詣維摩。</p>
<h3 id="孟陽塚孫念修自松圓過訪口占送別二首"><a href="#孟陽塚孫念修自松圓過訪口占送別二首" class="headerlink" title="孟陽塚孫念修自松圓過訪口占送別二首"></a>孟陽塚孫念修自松圓過訪口占送別二首</h3><p>松圓孫子見扶床，執手驚看似我長。有幾故人今宰木，無多世界又滄桑。何年漬酒澆丘壟？舊日題詩漫草堂。已悟前塵如影事，臨風收卻淚千行。</p>
<p>禪榻書窗面石城，香燈茶碗記逢迎。朝陽有客尋閑詠，落日何人看耦耕？碧血夜台應面慰，絳雲灰劫定魂驚。千愁萬恨從鉤鎖，棖觸今朝為汝行。</p>
<h3 id="奉常王煙客先生見示西田園記寄題十二絕句"><a href="#奉常王煙客先生見示西田園記寄題十二絕句" class="headerlink" title="奉常王煙客先生見示西田園記寄題十二絕句"></a>奉常王煙客先生見示西田園記寄題十二絕句</h3><p>天寶繁華噩夢長，西田茅屋擬西莊。最憐清夜禪燈畔，村犬聲如華子岡。</p>
<p>竹暗花明斷劫灰，夕陽多處草堂開。湘簾蕩日春風卷，依舊烏衣燕子來。</p>
<p>香稻庵前䆉稏香，秋原天外耦耕堂。閑來判斷人間事，只有為農氣味長。</p>
<p>池亭花木轉清鮮，玉石從教昆火燃。可是寂光長住土，不同變壞惱諸天。</p>
<p>江岸縈回籬落斜，相門何異故侯家。郊原初得嘉賓會，自擷東陵子母瓜。</p>
<p>縹囊玉軸亞朱闌，若酒吳羹竟日歡。好事客來頻看畫，不將寒具列盤餐。</p>
<p>列檻虞山近可呼，野煙村火見平蕪。閑窗潑墨支頤坐，自寫秋懷落葉圖。</p>
<p>閟閣香燈小築幽，金函神祖御書留。吉祥雲海茅茨裏，長湧神光鎮斗牛。</p>
<p>滄海波如古井瀾，圯橋流水去漫漫。世人苦解人間事，家世紛紛說相韓。</p>
<p>尚璽東華夢斷時，軟紅塵土正迷離。藥欄大有翻階藥，留與春風印紫泥。</p>
<p>綠水紅蓮即鳳池，朝陽刷羽競長籬。梧桐百尺饒雞樹，要宿從他揀一枝。</p>
<p>標峰置嶺看參差，幻甚丹青畫裏詩。還向右丞參半偈，水窮雲起坐行時。</p>
<h3 id="京口觀棋六絕句"><a href="#京口觀棋六絕句" class="headerlink" title="京口觀棋六絕句"></a>京口觀棋六絕句</h3><p><em>為梁谿奕師過百齡作</em></p>
<p>國手今觀袖手時，三山秋老鬢成絲。明燈相照渾如夢，空局悠然未有期。</p>
<p>八歲童牙上弈壇，白頭旗纛許誰干？年來覆盡揪枰譜，局後方知審勢難。</p>
<p>烏榜青油載弈師，東山太傅許追隨。風流宰相清平世，誰識沿邊一著棋 <sub class="note">記福清葉文忠公事</sub>。</p>
<p>渭津方罫擅長安，紗帽褒衣揖漢官。今日向君談古事，也如司隸舊衣冠。</p>
<p>狠石千年局已陳，孫劉只合賭侵分。不過幾著粗能了，賺殺人間看弈人。</p>
<p>金山戰罷鼓桴停，傳酒爭誇金鳳瓶。此日江山紆白髮，一枰殘局兩函經。</p>
<h3 id="寄懷嶺外四君詩"><a href="#寄懷嶺外四君詩" class="headerlink" title="寄懷嶺外四君詩"></a>寄懷嶺外四君詩</h3><h4 id="金道隱使君-金投曹溪為僧"><a href="#金道隱使君-金投曹溪為僧" class="headerlink" title="金道隱使君 金投曹溪為僧"></a>金道隱使君 <sub class="note">金投曹溪為僧</sub></h4><p>朔雪橫吹銅柱殘，五溪雲物淚泛瀾。法筵臘食仍周粟，壞色條衣亦漢官。畢落禪枝除鴿怖，多羅佛缽護龍蟠。菰蘆一老香燈畔，遙祝金輪共夜闌。</p>
<h4 id="劉客生詹端"><a href="#劉客生詹端" class="headerlink" title="劉客生詹端"></a>劉客生詹端</h4><p>桑蓋重重捧日年，橫經演誥已流傳。叔皮河隴推符命，越石幽并抗表箋。蜀國有煙噓火井，秦庭無淚灑冰天。鍾山舊日追遊地，金粟堆前叫杜鵑。</p>
<h4 id="姚以式侍御"><a href="#姚以式侍御" class="headerlink" title="姚以式侍御"></a>姚以式侍御</h4><p>論交直並紀群看，隔歲音書蠟紙殘。捧日君能依北戶，臨風我自滯南冠。三湘天轉紅雲近，八桂風回白簡寒。衰晚尚期持斗酒，屬車塵下候回鑾。</p>
<h4 id="詠東皋新竹寄留守孫翰簡"><a href="#詠東皋新竹寄留守孫翰簡" class="headerlink" title="詠東皋新竹寄留守孫翰簡"></a>詠東皋新竹寄留守孫翰簡</h4><p>筍根苞粉尚離離，裂石穿雲嶺外知。祖幹雪霜催老節，孫篁煙靄護新枝。紫泥汗簡連編綴，青社分符奕葉垂。昨夜春雷喧北戶，老夫欣賦籜龍詩。</p>
<h3 id="嘉禾訪梅溪大山禪人四絕句"><a href="#嘉禾訪梅溪大山禪人四絕句" class="headerlink" title="嘉禾訪梅溪大山禪人四絕句"></a>嘉禾訪梅溪大山禪人四絕句</h3><p>虎落橫斜瓜豆繁，望窮竹徑始知門。若非亭午齋鍾出，錯認陶家栗裏村。</p>
<p>一坐依然小劫成，蓮花漏裏六時更。石林盡日看花雨，才到人間是甲兵。</p>
<p>殘生何意款禪扉，白犬青猿昔夢違。鄒魯冠裳凋落盡，此中還有七條衣。</p>
<p>青青竹色覆窗楞，相對閑看紙穴蠅。莫怪機鋒都未接，老夫原是啞羊僧。</p>
<h3 id="吳巨手卍齋詩"><a href="#吳巨手卍齋詩" class="headerlink" title="吳巨手卍齋詩"></a>吳巨手卍齋詩</h3><p>嘉禾城頭陣雲黑，宣公橋上飛霹靂。南湖春水漲綠波，骨拒骸枝血流赤。人民城郭總萋迷，華觀瓊台長蒺藜。幾家高戶無蛛網，是歲空梁少燕泥。吳生卍齋只尋丈，卍字闌干獨無恙。取次縹囊結古香，依然墨沼翻雲浪。人言兵燹旁午時，簾閣欄楯光陸離。即看雲物常虧蔽，或有天龍好護持。我聞如來妙心海，吉祥卍字雲靉靉。放光常使地獄空，閱世何憂市朝改。君觀胸中卍字無，摩醯三眼認天樞。天上應無逃劫地，人間那得辟兵符？</p>
<h3 id="朱五兄藏名酒肆自號陶然余為更之曰逃禪戲作四小詩"><a href="#朱五兄藏名酒肆自號陶然余為更之曰逃禪戲作四小詩" class="headerlink" title="朱五兄藏名酒肆自號陶然余為更之曰逃禪戲作四小詩"></a>朱五兄藏名酒肆自號陶然余為更之曰逃禪戲作四小詩</h3><p>茫茫持耳翁，落落攢眉友。欲逃東鄰禪，聊止南村酒。</p>
<p>布袋為世界，米汁是好友。會逃彌勒禪，肯醉聲聞酒。</p>
<p>投壺笑玉女，采花嗔惡友。且逃天宮禪，莫釀修羅酒。</p>
<p>金粟是爾身，青蓮亦好友。長逃酒肆禪，誰沽夜台酒？</p>
<h3 id="胥山草堂詩為徐次桓作"><a href="#胥山草堂詩為徐次桓作" class="headerlink" title="胥山草堂詩為徐次桓作"></a>胥山草堂詩為徐次桓作</h3><p>我歎嘉禾徐亦於，書生口欲吞玄菟。蠅頭自寫治安策，牛背偏懸長白圖。一朝旅病無端死，自笑身亡合汗喜。陰符蛛篋殉泉台，秋卷牛腰付兒子。有子長貧手一編，腰鐮負米婁江邊。每循伍員耕時野，自種要離墓畔田。胥山草堂困沮洳，墨沈書簽氣軒翥。批風抹月時出遊，兒啼婦呻且歸去。胥江水接浯溪湄，每飯無忘劍渭思。莫將鼓角風雲氣，銷與香奩金粉詩。</p>
<h3 id="贈盧子繇"><a href="#贈盧子繇" class="headerlink" title="贈盧子繇"></a>贈盧子繇</h3><p>雲物關河報歲更，寒梅逼坐見平生。眉間白髮垂垂下，巾上青天故故明。老去閒行聊種菜，朋來參語似班荊。楞嚴第十應三遍，巳後東方雞後鳴。</p>
<h3 id="雲將老友納妾"><a href="#雲將老友納妾" class="headerlink" title="雲將老友納妾"></a>雲將老友納妾</h3><p>詩人常為燕鶯忙，煖老初知燕玉良。松柏同心憐永夜，桃花結子愛春陽。含嚬只益蛾眉好，搔背何妨鳥爪長。劇喜籛翁年八百，尚飡雲母媚紅粧。</p>
<h3 id="壯遊贈顧南金"><a href="#壯遊贈顧南金" class="headerlink" title="壯遊贈顧南金"></a>壯遊贈顧南金</h3><p>餘生殘刦共悽惶，彈鋏欣肰笑束裝。鐵鎖沉沙論虎鬬，船削柹認龍驤。前期客有班荊好，首路人誰贈策長。三國江山猶赤壁，扣舷為我問周郎。</p>
<h3 id="東皐老僧"><a href="#東皐老僧" class="headerlink" title="東皐老僧"></a>東皐老僧</h3><p>春深花柳隱東皐，獨抱軍持護寂寥。一室香燈塵剎在，六時梵唄劫輪銷。枝頭怖鴿依林木，鉢裏眠龍應海潮。天眼定中常不昧，金輪時見鬼神朝。</p>
<h3 id="七十答人見壽-辛卯"><a href="#七十答人見壽-辛卯" class="headerlink" title="七十答人見壽 辛卯"></a>七十答人見壽 <sub>辛卯</sub></h3><p>七十餘生底自嗟，有何鱗爪向人誇。驚聞窸窣牀頭蟻，羞見彭亨道上蛙。著眼空花多似絮，撑腸大字少於瓜。三生悔不投胎處，罩飯僧坊賣餅家。</p>
<hr>
<h2 id="卷五-絳雲餘燼集下"><a href="#卷五-絳雲餘燼集下" class="headerlink" title="卷五 絳雲餘燼集下"></a>卷五 絳雲餘燼集下</h2><h3 id="和墨香秋興卷二首"><a href="#和墨香秋興卷二首" class="headerlink" title="和墨香秋興卷二首"></a>和墨香秋興卷二首</h3><p><em>成化中，嘉興姚侍御公綬為許進士廷冕題墨菊卷，周桐村鼎、沈石田周、張給事寧皆有詩屬和。呂太常㦂二律尤佳。太常諸孫天遺從市人購得，寄字索題。敬次諸公韻二首，以識仰止，追盛世，懷君子，采苓風雨，良有感托云爾。</em></p>
<p>白石銅村舊作家，叢殘香墨似飛花。流連文酒風心在，想像承平劫夢賒。南國詞人矜麗藻，東城父老說繁華。百年天地留詩卷，極目雲煙過晚鴉。</p>
<p>綈幾奚囊賞鑒家，橫窗卷軸對黃花。即看殘夢爭言好，自詫千金未許賒。先友成弘同石表，秋容籬落異年華。奉常佳句君能詠，一看南山色似鴉 <sub class="note">是奉常詩落句</sub>。</p>
<h3 id="天遺家籬菊盛開邀諸名士作黃花社奉常公墨菊卷適歸幾上諸子倚原韻賦詩題曰東籬秋興而屬余和之"><a href="#天遺家籬菊盛開邀諸名士作黃花社奉常公墨菊卷適歸幾上諸子倚原韻賦詩題曰東籬秋興而屬余和之" class="headerlink" title="天遺家籬菊盛開邀諸名士作黃花社奉常公墨菊卷適歸幾上諸子倚原韻賦詩題曰東籬秋興而屬余和之"></a>天遺家籬菊盛開邀諸名士作黃花社奉常公墨菊卷適歸幾上諸子倚原韻賦詩題曰東籬秋興而屬余和之</h3><p>占斷秋光是汝家，清尊雅奏為籬花。佳賓自至何煩約，笑口常開不用賒。酒盞潤如分露液，墨池燥即起雲華。吟成卻指疏桐樹，不宿黃昏接翅鴉。</p>
<p>版屋衡門故相家，義熙時節種陶花。東籬視昔依然好，白髮於今沒處賒。小築楯欄香國土，平分月令晚芳華。劇憐半樹梧桐影，池上離褷噪晚鴉 <sub class="note">呂為故相文懿公後，故有池上鳳毛之嘆</sub>。</p>
<h3 id="題僧卷"><a href="#題僧卷" class="headerlink" title="題僧卷"></a>題僧卷</h3><p>雪被冰床雲水隈，死關生斷不曾開。驀然豆子爐中爆，笑撥星星一點灰。</p>
<h3 id="壽丁繼之七十四首"><a href="#壽丁繼之七十四首" class="headerlink" title="壽丁繼之七十四首"></a>壽丁繼之七十四首</h3><p>左右風懷寄暮年，花枝酒海鏡臺前。每憑青鳥傳書信，不欠黃姑下聘錢。無事皺眉常自慰，有人擁髻正相憐。笑他丁令千年後，化鶴歸來勸學仙。</p>
<p>龍漢分明劫外年，清淮流水赤闌前。琴尊自可為三友，花月何曾費一錢。留客恰宜邀笛步，當歌最愛想夫憐。案頭老蠹休相笑，食字春蠶豈是仙。</p>
<p>曲踴橫奔敵少年，金丸玉勒萬人前。淳於正合傾三斗，鄭尉何曾值一錢。望眼刀頭青鏡在，吞聲江曲白頭憐。知君不羨還丹訣，俠骨飛騰即劍仙。</p>
<p>白下藏名七十年，博場酒肆笛床前。傳來建業三臺曲，留得開元半字錢。蔭藉金張那可問，經過趙李總堪憐。係腰莫笑吾衰甚，雲母餐來共作仙。</p>
<h3 id="甲午春日觀吳園次懷人詩卷愴然有感次韻二首"><a href="#甲午春日觀吳園次懷人詩卷愴然有感次韻二首" class="headerlink" title="甲午春日觀吳園次懷人詩卷愴然有感次韻二首"></a>甲午春日觀吳園次懷人詩卷愴然有感次韻二首</h3><p>誰憑龍漢問編年，轉眼分明浩劫前。無藉每思邀帝博，長貧只合貰天錢。石言晉國寧非濫，鶴語堯年劇可憐。渡海逾河都未了，不如拔宅去登仙。</p>
<p>銅人流淚自何年，歷歷開元在眼前。海上浪傳千歲藥，民間猶使五銖錢。繰絲有繭春蠶老，曲樹無條尺蠖憐。脈望只應幹死盡，莫將食字學神仙。</p>
<h3 id="次韻贈趙友沂四首"><a href="#次韻贈趙友沂四首" class="headerlink" title="次韻贈趙友沂四首"></a>次韻贈趙友沂四首</h3><p>楚史三墳博，胡威再世廉。文心呈浩蕩，詩律闡精嚴。道以祇為紀，交將素比縑。看君躍馬意，寂寞笑郎潛。</p>
<p>長懷天育馬，肯坐騎奴韉。籌策紆三歎，論詩只數篇。連城歸白璧，清廟叶朱弦。信宿猶為客，休嗟入雒年。</p>
<p>擇木偏宜讓，名泉亦取廉。斷金資臭味，沉水證香嚴。世變謀衷甲，天寒惜被縑。滄江嗟歲晚，一任老夫潛。</p>
<p>峻堞飛鳶紙，崇山積馬韉。乾坤三壤劫，詞賦七哀篇。才老精金冶，心危促柱弦。壯遊人所羨，冠劍是丁年。</p>
<h3 id="次韻贈別友沂"><a href="#次韻贈別友沂" class="headerlink" title="次韻贈別友沂"></a>次韻贈別友沂</h3><p>餘生老無徒，彳亍困行旅。髡鉗疑薙削，壞服覓儔侶。昔遊謝王貢，末契結嵇呂。夙心薄因依，溫涼越書敘。未遑撫塵跡，先期扞牧圉。元龍豪湖海，子光喑河渚。即事不相為，遙集互矜許。小劫混器界，大圜易端緒。志士惜雲雷，古義敦贈處。一翁輕少陽，男子重文舉。中和叶神聽，孤孑倚天與。吾子視後鞭，老夫識退茹。愧無繞朝策，投筆返村墅。</p>
<h3 id="為友沂題楊龍友畫冊"><a href="#為友沂題楊龍友畫冊" class="headerlink" title="為友沂題楊龍友畫冊"></a>為友沂題楊龍友畫冊</h3><p>楊生倜儻權奇者，萬里驍騰渥窪馬。雙耳朝批貴築雲，四蹄夕刷金支野。空坑師潰縉雲山，流星飛兔不可還。即看汗血歸天上，肯餘翰墨汙人間。人間翰墨已星散，十幅流傳六丁歎。披圖澗岫幾重掩，過眼煙嵐尚淩亂。楊生作畫師巨然，隱囊紗帽如列仙。大兒聰明添樹石，侍女窈窕皴雲煙。憶昔龍蛇起平陸，奮身拚施烏鳶肉。已無丹磷並黃土，況乃牙簽與玉軸。趙郎藏弆緗帙新，摩娑看畫如寫真。每於剩粉殘縑裏，想見刳肝化碧人。趙郎趙郎快收取，長將石壓並手撫。莫令匣近親身劍，夜半相將作風雨。</p>
<h3 id="武陵觀棋六絕句示福先侄孫"><a href="#武陵觀棋六絕句示福先侄孫" class="headerlink" title="武陵觀棋六絕句示福先侄孫"></a>武陵觀棋六絕句示福先侄孫</h3><p>簾閣蕭閑看弈時，初桐清露又前期。且看試手思新著，莫對殘燈悔舊棋。</p>
<p>滿盤局面若為真，賭賽乾坤一番新。有客旁觀須著眼，不衫不履定何人。</p>
<p>黑白分明下子時，局中兩兔已雄雌。世間國手知誰是？鎮日看棋莫下棋。</p>
<p>一著先人更不疑，侵邊飛角欲何之？鴻溝赤壁多前局，從古原無自在棋。</p>
<p>水榭賓朋珠履多，後堂棋局應笙歌。可知今日鵝籠裏，定有樵人爛斧柯。</p>
<p>太白芒寒秋氣澄，楸枰剝啄閃殘燈。袖中老手還拿撇，只合秋原去臂鷹。</p>
<h3 id="寄湖州官使君兼簡聖野"><a href="#寄湖州官使君兼簡聖野" class="headerlink" title="寄湖州官使君兼簡聖野"></a>寄湖州官使君兼簡聖野</h3><p>白蘋洲水淨琉璃，正是亭皋葉下時。午夜使君能對客，癸亭才子共題詩。清苕風物宜茶事，下若戈蠙似酒旗。擬傍玄真青箬笠，鷗波先與托微詞。</p>
<h3 id="伏波弄璋歌六首"><a href="#伏波弄璋歌六首" class="headerlink" title="伏波弄璋歌六首"></a>伏波弄璋歌六首</h3><p>天上張星照海東，扶桑新湧日車紅。尋常弧矢那堪掛，自有天山百石弓。</p>
<p>釃酒椎牛壁壘開，三軍大嚼殷如雷。百年父老爭歡笑，曾吃誰家湯餅來。</p>
<p>汗血名駒蹴踏行，白眉他日笑書生。虎龍變化誰能料？玉雪家兒似北平。</p>
<p>開天金榜豁鴻濛，越國旌旗在眼中。百萬婺民齊合掌，玉皇香案與金童。</p>
<p>龍旗交曳矢頻懸，繡褓金盆笑脅駢。百福千祥銘漢字，浴兒仍用五銖錢。</p>
<p>充閭佳氣溢長筵，孔釋分明抱送年。授記不須尋寶誌，老夫摩頂是彭篯。</p>
<h3 id="壽馮雲將八十"><a href="#壽馮雲將八十" class="headerlink" title="壽馮雲將八十"></a>壽馮雲將八十</h3><p>湖山安隱鹿麋群，映雪堂前夜壑分。耆舊仍推鄉祭酒 <sub class="note">其尊人，故祭酒公也</sub>，風流猶說小馮君。笙歌北裏尊前月，松柏西陵夢裏雲。灰劫相存嬴得在，白頭只合醉紅裙。</p>
<p>八十長筵燕笑時，烏紗巾下剩須眉。平生心跡為雲將，老去風懷倚雪兒。紅藥鬥雞金距在，青樓拊馬玉鉤知。投竿大有飛熊想，莫訝斯干吉夢遲。</p>
<h3 id="題孟陽畫扇"><a href="#題孟陽畫扇" class="headerlink" title="題孟陽畫扇"></a>題孟陽畫扇</h3><p>相逢馬上人，眉間帶晉楚。勒馬指前林，欲共班荊語。</p>
<h3 id="送吳興公遊下邳兼簡李條侯"><a href="#送吳興公遊下邳兼簡李條侯" class="headerlink" title="送吳興公遊下邳兼簡李條侯"></a>送吳興公遊下邳兼簡李條侯</h3><p>落花飛雨攪邗溝，襆被奚囊感薄遊。寶劍千金吳季子，長城半壁漢條侯。高榆耕壘連滄海，深柳書堂枕碧流。共語老夫應失笑，春深冒絮尚蒙頭。</p>
<h3 id="寄贈下邳李條侯二首"><a href="#寄贈下邳李條侯二首" class="headerlink" title="寄贈下邳李條侯二首"></a>寄贈下邳李條侯二首</h3><p>青箱白袷道衣閑，滿月雕弓手自彎。蠟屐遠尋婁敬洞，開窗近對子房山。白連滄海雲千疊，碧漫圯橋水一灣。書劍溪堂鞍馬客，夜深燈火射潮還。</p>
<p>下邳橋水漫黃沙，授履傳書跡未賒。按部風聲餘草木，雜耕心血長桑麻。畢箕夜雨悲烏屋，閶闔春風恥燕家。衰老不堪床下臥，為君西笑向天涯。</p>
<h3 id="李太公壽"><a href="#李太公壽" class="headerlink" title="李太公壽"></a>李太公壽</h3><p>甲子題詩歲月長，遺民杖屨道人裝。雞豚近約東西社，湖海平分上下床。酌酒開顏看梓漆，停杯蒿目歎滄桑。赤松黃石皆仙侶，進履橋邊問子房。</p>
<h3 id="為戒香小師題扇"><a href="#為戒香小師題扇" class="headerlink" title="為戒香小師題扇"></a>為戒香小師題扇</h3><p>蕭寺僧雛髮初剪，風味惺忪意婉孌。未曾燈火課法華，乍向書窗讀文選。文選中多月露詞，何當嬈亂小沙彌！休耽宋玉江南賦，且記頭陀古寺碑。</p>
<h3 id="吳期生金吾生日詩二首"><a href="#吳期生金吾生日詩二首" class="headerlink" title="吳期生金吾生日詩二首"></a>吳期生金吾生日詩二首</h3><p>繞膝才稱八十觴，長筵羅列又成行。先朝第宅尚書塢，小弟班聯御史床。甲子趨庭隨絳縣，庚申侍寢直丹房。樵陽屢趣登真會，定在蘭亭禹廟旁。</p>
<p>錦衣闕下請行時，秘策家傳玉帳奇。馬沃市場餘苜蓿，婢膏胡婦剩燕支。劍花芒吐耶溪曉，箭竹風生射的知。春酒酌來成一笑，黃龍曾約醉深卮。</p>
<h3 id="陳子永母曹氏壽詩"><a href="#陳子永母曹氏壽詩" class="headerlink" title="陳子永母曹氏壽詩"></a>陳子永母曹氏壽詩</h3><p>玉雪蘭風轉畫屏，彩衣回薄柘枝停。斗南共指賢人聚，芒翼都依婺女星。</p>
<p>玉山金母樹槐新，花月亭前遠戰塵。身坐寂光安隱土，十年劫火不知聞。</p>
<p>長筵繞膝話熙朝，晚院花磚光景遙。最是日華仙掌露，萬年枝上不曾消。</p>
<p>鴛湖水淨月波清，映望江天河鼓明。拜罷壽筵朝太乙，五雲多處祝昇平。</p>
<h3 id="龔孝升四十初度附詩燕喜凡二十二韻"><a href="#龔孝升四十初度附詩燕喜凡二十二韻" class="headerlink" title="龔孝升四十初度附詩燕喜凡二十二韻"></a>龔孝升四十初度附詩燕喜凡二十二韻</h3><p>一氣乘箕裏，三辰戴斗邊。上卿占月省，執法麗星躔。獨坐中台肅，雙藤闔戶懸。黑頭三事少，白筆四聰占。報曉雞人罷，成陰鶴蓋聯。遊河五緯並，降昴一神偏。天姥論塵數，靈椿記小千。上尊挏馬湩，御席列駝筵。地餅光常照，天廚器自然。小紅花破臘，重碧酒如泉。洞府徵嘉會，靈簫倚宿緣。眉傳京兆嫵，曲奏相夫憐。鳥命頻伽共，花心雜苑駢。珠林香馥鬱，玉樹月嬋娟。閣道紅牆近，天街碧落連。霜生焚草筆，春發夢刀篇。鳳為棲鸞好，蟾於顧兔圓。耳榼嗔放日，壺矢笑連天。婉孌將雛母，參差上樹仙。即看金作礪，還似玉為田。燕駕紆迢遞，嚶鳴附祝筵。終期饗斟雉，甲子度堯年。</p>
<h3 id="郭河陽溪山行旅圖為芹城館丈題"><a href="#郭河陽溪山行旅圖為芹城館丈題" class="headerlink" title="郭河陽溪山行旅圖為芹城館丈題"></a>郭河陽溪山行旅圖為芹城館丈題</h3><p>曾厓鐵樹暗江關，破墨沉沙尺幅間。記得承平有嘉話，玉堂深處看春山。</p>
<h3 id="題柳枝春鳥圖"><a href="#題柳枝春鳥圖" class="headerlink" title="題柳枝春鳥圖"></a>題柳枝春鳥圖</h3><p>婀娜黃金縷，春風上苑西。靈禽能笑侶，先揀一枝棲。</p>
<h3 id="甲午十月二十夜宿假我堂夢謁吳相伍君延坐前席享以魚羹感而有述"><a href="#甲午十月二十夜宿假我堂夢謁吳相伍君延坐前席享以魚羹感而有述" class="headerlink" title="甲午十月二十夜宿假我堂夢謁吳相伍君延坐前席享以魚羹感而有述"></a>甲午十月二十夜宿假我堂夢謁吳相伍君延坐前席享以魚羹感而有述</h3><p>天荒地老夢鴟夷，故國精靈信在茲。青史不刊亡郢誌，白頭猶記退耕時。簫吹江上商飆發，潮湧胥門朔氣移。鄭重吳宮魚膾饗，寒燈一穗閃朱旗。</p>
<h3 id="聖野攜妓夜飲淥水園戲題四絕句"><a href="#聖野攜妓夜飲淥水園戲題四絕句" class="headerlink" title="聖野攜妓夜飲淥水園戲題四絕句"></a>聖野攜妓夜飲淥水園戲題四絕句</h3><p>銀燭明眉斗夜光，喧喧笑語坐生香。春風十月花叢裏，閑殺烏啼半夜霜。</p>
<p>糾酒頻將羅袖揮，觥船薌澤指橫飛。主人大有留髡意，若個瞢瞪不醉歸。</p>
<p>百罰觥籌敢訴遲，只憑眉語判深卮。吳宮我欲重教戰，要領吳娃作隊師。</p>
<p>喚作梨雲夢不真，折花傾酒對窮塵。道人自向諸天笑，還有橫陳執手人。</p>
<h3 id="冬夜假我堂文宴詩-有序"><a href="#冬夜假我堂文宴詩-有序" class="headerlink" title="冬夜假我堂文宴詩 有序"></a>冬夜假我堂文宴詩 <sub>有序</sub></h3><p><em>嗟夫！地老天荒，吾其衰矣；山崩鍾應，國有人焉。於是淥水名園，明燈宵集；金閨諸彥，秉燭夜譚。相與惻愴窮塵，留連永夕。珠囊金鏡，攬衰謝於斯文。紅藥朱櫻，感昇平之故事。杜陵箋注，刊削豕魚；晉室陽秋，鐫除島索。三爵既醉，四座勿喧。良夜漸闌，佳詠繼作。悲涼甲帳，似拜通天；沾灑銅盤，如臨渭水。言之不足，慨當以慷。夜烏咽而不啼，荒雞喔其相舞。美哉吳詠！諸君既斐然成章。和以楚聲，賤子亦慨然而賦。無以老耄而舍我，他人有心。悉索敝賦以致師，則吾豈敢？客為吳江朱鶴齡長孺、昆山歸莊玄恭、嘉定侯泓研德、長洲金俊明孝章、葉襄聖野、徐晟禎起、陳三島鶴客，堂之主人張奕綏子。拈韻徵詩者袁駿重。其餘則虞山錢謙益也。甲午陽月二十八日。</em></p>
<h4 id="分得魚字"><a href="#分得魚字" class="headerlink" title="分得魚字"></a>分得魚字</h4><p>奇服高冠競起餘，論文說劍漏將除。雄風正喜鷹摶兔，雌霓應憐獺祭魚。故壘三分荒澤國，前潮半夜打姑胥。古時北郭多才子，結隱相將帶月鋤。</p>
<p>歲晚顛毛共惜餘，明燈促席坐前除。風煙極目無金虎，霜露關心有玉魚。草殺綠蕪悲故國，花殘紅燭感靈胥。退耕自昔能求士，慚愧荒郊自荷鋤。</p>
<h4 id="和金孝章-用來韻"><a href="#和金孝章-用來韻" class="headerlink" title="和金孝章 用來韻"></a>和金孝章 <sub>用來韻</sub></h4><p>故國過從意倍親，天涯北郭昔時人。文章溝壑存洪筆，戎馬江山剩角巾。四壁霜風如浩劫，一窗燈火話窮塵。寒梅破墨欣相贈，笛裏南枝蚤放春。</p>
<h4 id="和朱長孺"><a href="#和朱長孺" class="headerlink" title="和朱長孺"></a>和朱長孺</h4><p>天寶論詩誌豈誣，蠱魚箋注笑侏儒。西郊尚記麻鞋往，南國猶聞石馬趨。事去金甌悲鑄鐵，恩深玉匣感鱗珠。寒風颯拉霜林暮，愁絕延秋頭白烏。</p>
<h4 id="和歸玄恭"><a href="#和歸玄恭" class="headerlink" title="和歸玄恭"></a>和歸玄恭</h4><p>樗櫟餘生倚不材，老顛風景只堪哀。已𢬵身是溝中斷，未省心同劫後灰。何處青蛾供乞食，幾多紅袖解憐才。後堂絲竹知無分，絳帳還應為爾開。<sub class="note">是日女郎欲至，以玄恭道學辭之，來詩以腐儒自解，故有斯答。</sub></p>
<h4 id="和葉聖野"><a href="#和葉聖野" class="headerlink" title="和葉聖野"></a>和葉聖野</h4><p>躍馬聞雞心事違，相期晼晚定因依。五湖蝦菜春來好，三月鶯花亂後稀。語沸綠尊波作浪，談深紅燭淚沾衣。包山即是仙源路，莫漫緣溪悵怏歸。<sub class="note">時有卜居包山之約。</sub></p>
<h4 id="和徐禎起"><a href="#和徐禎起" class="headerlink" title="和徐禎起"></a>和徐禎起</h4><p>老學依然炳燭時，杜詩韓筆古人師。昆岡玉石吾何有？東海滄桑某在斯。草野不忘油素約，蕉園終見汗青期。請看典午陽秋例，載記分明琬琰垂。<sub class="note">時諸君共商史事，故及之。</sub></p>
<h4 id="簡侯研德並示記原-用歌字"><a href="#簡侯研德並示記原-用歌字" class="headerlink" title="簡侯研德並示記原 用歌字"></a>簡侯研德並示記原 <sub>用歌字</sub></h4><p>當饗休聽暇豫歌，破巢完卵為銅駝。國殤何意存三戶？家祭無忘告兩河。擊築淚從天北至，吹簫聲向日南多。知君恥讀王裒傳，但使生徒廢蓼莪。</p>
<h4 id="贈陳鶴客兼懷朱朗詣-用真字韻"><a href="#贈陳鶴客兼懷朱朗詣-用真字韻" class="headerlink" title="贈陳鶴客兼懷朱朗詣 用真字韻"></a>贈陳鶴客兼懷朱朗詣 <sub>用真字韻</sub></h4><p>雀喧鳩鬧笑通津，橫木為門學隱淪。名許詩家齊下拜，姓同孺子亦長貧。風前剪燭尊無酒，雪後班荊道少人。卻憶西陵有羈客，荒雞何處警霜晨？</p>
<h4 id="贈張綏子-前韻"><a href="#贈張綏子-前韻" class="headerlink" title="贈張綏子 前韻"></a>贈張綏子 <sub>前韻</sub></h4><p>名園綠水履綦新，取次盤飧笑語真。戴笠經過看老客，荷衣出拜記留賓 <sub class="note">往過異度泌園，綏子尚羈貰，故有遺山荷衣出拜之感</sub>。十年宿草猶今雨，半壁殘燈似故人。莫訝心期托年少，通家孔李更誰親？</p>
<h3 id="仲冬六日吳門舟中夜飲飲罷放歌為朱生維章六十稱壽-甲午"><a href="#仲冬六日吳門舟中夜飲飲罷放歌為朱生維章六十稱壽-甲午" class="headerlink" title="仲冬六日吳門舟中夜飲飲罷放歌為朱生維章六十稱壽 甲午"></a>仲冬六日吳門舟中夜飲飲罷放歌為朱生維章六十稱壽 <sub>甲午</sub></h3><p>吳門朱生朱亥儔，行年六十猶敝裘。生來長不滿六尺，胸中老氣橫九州。朝虀暮鹽心不省，春花秋月身自由。席門縣薄有車轍，臂鷹盤馬多俠遊。是時金閶全盛日，鶯花夾道連虎丘。柳市金盤耀白日，蘭房銀燭明朱樓。時時排場縱調笑，往往借面裝俳優。觀者如牆敢發口，梨園子弟歸相尤。就中張叟 <sub class="note">燕築</sub>最肮髒，橫襟奮袖髯戟抽。鄰翁掃松痛長夜，相國寄子哀清秋。金陵丁老 <sub class="note">繼之</sub>誇矍鑠，偷桃竊藥筋力遒。月夜劉唐尺八腿，扠衣闊步風颼颼。王倩 <sub class="note">公秀</sub>張五 <sub class="note">穉昭</sub>並婀娜，迎風拜月相綢繆。玉樹交加青眼眩，鸞篦奪得紅妝愁。朱生奡兀作狡獪，黔面髽髻衣臂鞲。健媼行媒喧剝啄，小婢角口含咿嘔。矮郎背弓擔賣餅，牧豎口笛尋蹊牛。鬢絲頰毛各弄態，搖頭掉舌誰能侔？籲嗟十載遭喪亂，寄命朝夕同蜉蝣。天地翻覆戲場在，干戈剝換顛毛留。老顛風景仍欲裂，對酒歌哭庸何郵？瞥眼會過千歲劫，當筵翻笑隔夜憂。何妨使君呼八騶，跨坊綠幘戴紅兜。下馬忽漫開口笑，解貂參預秉燭遊。吳姬錦瑟許共醉，鄂君翠被邀同舟。雜坐何當禁執手，一笑豈惜傾纏頭。商女歌殘燭花冷，仙人淚下鉛水稠。夜烏拉拉散列炬，村雞荒荒催酒籌。午夜前期問櫪馬，明朝樂事歸爽鳩。朱生朱生且罷休，為爾酌酒仍長謳。張叟丁老齊七十，老夫稍長亦輩流。兔烏天上不相待，雞蟲人世難與謀。且褕王倩長舞袖，更囀張五清歌喉。熨斗眉頭展舊皺，漉囊甕面開新篘。清商一部娛燕幕，紅粉兩隊分鴻溝。急須伴我醉鄉醉，安用笑彼囚山囚。</p>
<p><em>次日篝燈泊舟吳塔，嗬凍漫稿。</em></p>
<h3 id="贈盛子久"><a href="#贈盛子久" class="headerlink" title="贈盛子久"></a>贈盛子久</h3><p>鏡裏顛毛笑汗青，浮雲心事鶴身形。金光共室常清淨，玉斧尋真未杳冥。白鷲僧分竹杖，絳紗鹿女問蓮經。家山只在柴門外，梵罷香銷看翠屏。</p>
<h3 id="燈屏詞十二首"><a href="#燈屏詞十二首" class="headerlink" title="燈屏詞十二首"></a>燈屏詞十二首</h3><p><em>贈龔大中丞</em></p>
<p>天河橫轉酒旗斜，月駕青銀駐絳紗。歌闋落梅人未醉，碧桃何事旋開花。</p>
<p>神索風傳台柏枝，天街星傍火城移。袖中籠得朝天筆，盡日歸來便畫眉。</p>
<p>御席駝羹宣賜稀，金盤行酒著珠衣。笑他寒餓東方朔，自拔鸞刀割肉歸。</p>
<p>換徵移宮樂句多，玉簫風急渡銀河。星娥月姊驚相詰，天上何人竊九歌。</p>
<p>絡角星河不夜天，花開花合不知眠。小紅一片才飛卻，卻怪人間又一年。</p>
<p>油壁青驄莫浪猜，飆輪倒景坐徘徊。香風卻載紅雲下，忉利新看香市回。</p>
<p>潑墨崇蘭泛曉霞，石城玉雪漾平沙。騷人香草休題品，此是西天稱意花。</p>
<p>青瑣丹梯詰曲回，燈花交處見樓台。仙禽梵鳥紛如織，不湧身雲不入來。</p>
<p>陽翟新聲換竹枝，秋風紅豆又離披。囀喉車子當筵唱，恰似儂家絕妙詞。</p>
<p>壁月珠簾共一堂，繁星列宿正低昂。只嫌舞袖弓腰鬧，尚是人間百戲場。</p>
<p>醉鄉曲部總華胥，唱月催花建鼓旗。贏得夜珠簾幕外，諸天春雨細如絲 <sub class="note annotation"><span class="note-mark">校</span>涵芬樓影印本作：<em>諸天如雨細如絲</em>，當以春雨為是。</sub>。</p>
<p>三月煙花玉蕊遙，文章江左倚靈簫。不知誰度燈屏曲？唱遍揚州廿四橋。</p>
<h3 id="次韻贈張燕築"><a href="#次韻贈張燕築" class="headerlink" title="次韻贈張燕築"></a>次韻贈張燕築</h3><p>碧雲紅樹夢迢遙，那有閑情付卻腰。曾向天家偷擫笛，親從嬴女教吹簫。一生花月張三影，兩鬢滄桑郭四朝。多謝東風扶素髮，春來吹動樹頭飄。</p>
<p>曲江野老復何為？調笑排場顧影時。地上白毛如短髮，天邊青鏡與長眉。秦淮明月金波在，靈谷梅花玉笛知。繡嶺宮前歌一曲，春風鶴髮太平期。</p>
<h3 id="芥閣詩次中峰蒼老原韻四首"><a href="#芥閣詩次中峰蒼老原韻四首" class="headerlink" title="芥閣詩次中峰蒼老原韻四首"></a>芥閣詩次中峰蒼老原韻四首</h3><p>讀書何似識拳頭？老宿當機背觸幽。一粒須彌應著眼，百城煙水好維舟。拂衣石盡憑誰數？彈指門開不用謀。剩欲披襟談此事，明燈落月正遲留。</p>
<p>人世喧豗鏡裏頭，閑園小閣貯深幽。翻風跋浪分千海，暖日香雲隱一舟。於野鶴鳴將子和，定巢燕乳為孫謀。笑他世上長年者，白晝攤錢自滯留。</p>
<p>舫齋平係子城頭，穴壁穿欞架構幽。返照閃紅翻雉堞，垂楊槎綠影漁舟。蕩雲決鳥從吾好，駐月紆風與目謀。騁望即應同快閣，奔星飛約任勾留。</p>
<p>公車不肯赴綃頭，簾閣疏窗事事幽。清曉卷書如系纜，當風放筆似行舟。遺民共作悲秋語，禪侶長為結夏謀。衰老不忘求末契，憑闌真欲為君留。</p>
<h3 id="題鄒臣虎畫扇"><a href="#題鄒臣虎畫扇" class="headerlink" title="題鄒臣虎畫扇"></a>題鄒臣虎畫扇</h3><p>大癡吹笛度秦關，鄒子仙游又不還。破墨煙巒餘黯淡，夕陽粉本在關山。</p>
<p>浮嵐暖翠失連城，漂墮今為糞土英。一角雲山留數點，為君懷袖伴孤清。</p>
<h3 id="乙未秋日許更生扶侍太公邀侯月鷺翁於止路安卿登高莫釐峰頂口占二首"><a href="#乙未秋日許更生扶侍太公邀侯月鷺翁於止路安卿登高莫釐峰頂口占二首" class="headerlink" title="乙未秋日許更生扶侍太公邀侯月鷺翁於止路安卿登高莫釐峰頂口占二首"></a>乙未秋日許更生扶侍太公邀侯月鷺翁於止路安卿登高莫釐峰頂口占二首</h3><p>盪胸雲氣挾波濤，彈指層湖萬頃逢。卻訝人間還有地，信知今日是登高。點空晴嶼開眉目，銜岫陽烏見羽毛。眼底三吳塵土界，滿城風雨定蕭騷。</p>
<p>五十流年昔夢中 <sub class="note">余與許翁別五十年矣</sub>，登高錯莫御秋風。整冠那得雙蓬鬢，吹帽休嗟兩禿翁。九日茱萸殘劫火，百年藜杖倚晴空。夕陽橘社龍歸處，笑指紅雲接海東。</p>
<h3 id="游東山雨花台次許起文韻"><a href="#游東山雨花台次許起文韻" class="headerlink" title="游東山雨花台次許起文韻"></a>游東山雨花台次許起文韻</h3><p>拂石登臺坐白雲，重湖浦漵似回文。夕陽多處暮山好，秋水波時木葉聞。玄墓煙輕一點出，吳江靄重片帆分。高空卻指南來雁，知是衡陽第幾群。</p>
<h3 id="路易公安卿置酒包山官舍即席有作二首"><a href="#路易公安卿置酒包山官舍即席有作二首" class="headerlink" title="路易公安卿置酒包山官舍即席有作二首"></a>路易公安卿置酒包山官舍即席有作二首</h3><p>綠酒紅燈簇紙屏，臨觴三嘆話晨星。刊章一老餘頭白，抗疏千秋托汗青。龍起蒼梧懷羽翼，鶴歸華表貯儀型。撐腸磈疊須申寫，放箸捫胸拉汝聽。</p>
<p>霜鬢飄蕭念舊恩，郎君東閣重相存。飢來羹饌偏忘勸，亂去清歌記斷魂。故國湖山禾黍日，秋風賓客孟嘗門。燈前戰壘經吳越，范蠡船頭好共論。</p>
<h3 id="朱內翰開宴二首"><a href="#朱內翰開宴二首" class="headerlink" title="朱內翰開宴二首"></a>朱內翰開宴二首</h3><p>飛樓縹緲面湖光，罨畫青山枕畫廊。內史舊分丹漆筆，嫖姚新試綠沉槍。聽殘金鑰談因夢，焚卻銀魚入戲場。四者難並君自惜，肯辭絲竹出中堂。</p>
<p>十眉環列飲秋光，未了寒暄趣命觴。拍岸湖波翻綠醑，銜山日影逗紅妝。看花禁奪翻經眼，徵燭防賒惱客腸。惜別且攜殘夢去，瞪瞢歸路若為長。</p>
<h3 id="送吳梅村宮諭赴召"><a href="#送吳梅村宮諭赴召" class="headerlink" title="送吳梅村宮諭赴召"></a>送吳梅村宮諭赴召</h3><p>清和黃葉滿平蕪，月駕星軺肅首途。病起恰逢吳八月，賦成還比漢三都。香爐煙合朱衣在，宮扇雲開玉佩趨。花院槐廳多故事，早傳音信到菰蘆。</p>
<h3 id="虎丘舟中戲為張五稚昭題扇得絕句八首稚昭少年未娶不肯席帽北游故詩及之"><a href="#虎丘舟中戲為張五稚昭題扇得絕句八首稚昭少年未娶不肯席帽北游故詩及之" class="headerlink" title="虎丘舟中戲為張五稚昭題扇得絕句八首稚昭少年未娶不肯席帽北游故詩及之"></a>虎丘舟中戲為張五稚昭題扇得絕句八首稚昭少年未娶不肯席帽北游故詩及之</h3><p>便面風流柳市知，春心顧影問腰肢。綠沉漆管餘蛾綠，漫與東家畫十眉。</p>
<p>蕙質蘭心桃李年，夾衣迎臘未裝綿。儂家舊住天河上，不比牽牛會貰錢。</p>
<p>歐骨虞筋寫硬黃，白團紈扇墨衣香。笑他弱腕奴書子，簇簇簪花學女郎。</p>
<p>輕紅攬袴拂廬眠，蘆酒朝醺夜數錢。紙帳梅花檀板月，夢魂不到黑山邊。</p>
<p>紅袖青衫匼匝時，鶯揎花妥燕差池。人中張五看誰是，玉樹臨風只一枝。</p>
<p>霜風午夜靜寒林，何處柔和轉妙音。五百仙人齊省記，多生於此失禪心。</p>
<p>暱枕羅衣袖許長，餘甘傳得口脂香。從君暖老思燕玉，只合溫柔是此鄉。</p>
<p>一剪金刀滿鏡愁，青春和發水東流。明年娶得桃花女，十五盈盈並上頭 <sub class="note">張五每自笑十三剃髮，待明年娶婦，好並上頭也</sub>。</p>
<h3 id="贈張坦公"><a href="#贈張坦公" class="headerlink" title="贈張坦公"></a>贈張坦公</h3><p>中書行省古杭都，曾有尚書曳履無。暫借願廳居左轄，且拋手版領西湖。懷中日月韜龍節，匣裏風雷閟虎符。攜得岱宗雲滿袖，好將膚寸雨菰蘆。</p>
<p>中朝九伐勒殊勛，父老牽車拜使君。藉草定追蘇白詠，澆花應酹岳於墳。西陵古驛連殘燒，南渡行宮入亂雲。註罷金經臥簾閣，諸天春雨自繽紛。</p>
<h3 id="題京口避風館詩為淮南李小有作"><a href="#題京口避風館詩為淮南李小有作" class="headerlink" title="題京口避風館詩為淮南李小有作"></a>題京口避風館詩為淮南李小有作</h3><p>橫江樓館面金山，白浪粘天如等閒。恰是四禪清淨地，毗嵐風起不相關。</p>
<p>天吳颶母互爭雄，萬斛千帆簸蕩中。魚鱉吐涎還失笑，何因平地起龍宮。</p>
<p>吹浪江豚向晚多，夕陽酤酒聽漁歌。長年共指檣竿笑，少日鯨魚口裡過。</p>
<p>未便江風彈指開，浮囊謹護且徘徊。老僧省記多生事，曾叱河神小婢來。</p>
<p>咫尺橫江濁浪腥，新添水檻限青冥。臨流莫唱公無渡，恐有人從魚腹聽。</p>
<p>朔風吹動九天昏，四壁明燈笑語溫。可嘆爰居無屋止，避風常向魯東門。</p>
<p>佛火經聲出浪堆，蝦須水母莫相催。齋時得食江神喜，約束龍魚受戒回。</p>
<p>三界風輪蕩不旋，避風小築倚江天。知君突兀千間屋，未是經營斷手年。</p>
<hr>
<h2 id="卷六-秋槐別集"><a href="#卷六-秋槐別集" class="headerlink" title="卷六 秋槐別集"></a>卷六 秋槐別集</h2><h3 id="乙未小至日宿白塔寺，與介立師兄夜話。辛卯秋憩友蒼石門院，扣問八識規矩，屈指又五年矣，感而有作二首"><a href="#乙未小至日宿白塔寺，與介立師兄夜話。辛卯秋憩友蒼石門院，扣問八識規矩，屈指又五年矣，感而有作二首" class="headerlink" title="乙未小至日宿白塔寺，與介立師兄夜話。辛卯秋憩友蒼石門院，扣問八識規矩，屈指又五年矣，感而有作二首"></a>乙未小至日宿白塔寺，與介立師兄夜話。辛卯秋憩友蒼石門院，扣問八識規矩，屈指又五年矣，感而有作二首</h3><p>朔風殿角語琅榼，方丈挑燈拜飲光。月扇雲衣辭熱惱，冰床雪被借清涼。空門夜共三冬冷，佛日朝依一線長。話到報恩塵刹事，殘缸炷焰吐寒芒。</p>
<p>細雨諸天灑梵林，石門昔夢靜思尋。三人互剪翻經燭，八識初輸看論金。鳥集長幹多劫淚，雞鳴後夜五更心。官梅東閣垂垂發，陽長方知佛力深。</p>
<h3 id="寶應舟次寄李素臣年侄"><a href="#寶應舟次寄李素臣年侄" class="headerlink" title="寶應舟次寄李素臣年侄"></a>寶應舟次寄李素臣年侄</h3><p>津亭何處不滄桑，況復淮南指白楊。冠劍丁年唐進士，泥塗亥字魯靈光。吳航雁起殘更火，楚幕烏啼半夜霜。容貌恐君難識我，且憑音響撼倉琅。</p>
<h3 id="題黃甫及舫閣"><a href="#題黃甫及舫閣" class="headerlink" title="題黃甫及舫閣"></a>題黃甫及舫閣</h3><p>文練縈窗香篆遲，舫齋恰似艤舟時。垂簾每讀淮陰傳，卷幔長懷漂母祠。落木雲旗開楚甸，夕陽日珥抱鍾離。鄂君繡被歌誰和？且試燈前一局棋。</p>
<h3 id="題陳階六振衣千仞岡小像"><a href="#題陳階六振衣千仞岡小像" class="headerlink" title="題陳階六振衣千仞岡小像"></a>題陳階六振衣千仞岡小像</h3><p>偶向咸池沐發還，須彌羅頂瞰人寰。笑他一摑修羅掌，規取雙輪作耳鬟。</p>
<h3 id="寄淮上閻再彭眷西草堂"><a href="#寄淮上閻再彭眷西草堂" class="headerlink" title="寄淮上閻再彭眷西草堂"></a>寄淮上閻再彭眷西草堂</h3><p>西向依風笑，南枝擇木謀。艱難仍有步，顧眷豈無頭！策賜金天醉，盤辭渭水愁。美人紆萬舞，山隰思悠悠。長淮南紀水，滔蕩汩窮塵。故絳真吾土，陶唐自古民。周詩太原什，晉問柳州文。他日論都賦，東西定主賓。</p>
<h3 id="竹谿草堂歌為寶應李子素臣作"><a href="#竹谿草堂歌為寶應李子素臣作" class="headerlink" title="竹谿草堂歌為寶應李子素臣作"></a>竹谿草堂歌為寶應李子素臣作</h3><p>君不見唐家中葉壽命昌，帝降八寶鎮楚方。光氣鬱鬱天市牆，昭回天漢連維揚。仙李盤根告厥祥，長庚散翼垂寒芒。三壬羅腹貯三倉，天心月脅穿肺腸。九琮五玉森珪璋，佇候上帝開總章。海青高飛翎雀翔，觚棱塵碎金雀傷。羅睺噉日陽烏忙，炎風朔雪成灰場。白虹潦天朔吹狂，薄遊擊築燕市旁。卷衣秦女辭宮妝，歌殘漏月音惻愴。龍胡上天不我將，呼風鳥啼金粟岡。龍蟠空曲熊羆藏，玉泉朱魚鱗鬛揚。腐儒瘦馬淚漬裳，回瞻佳氣行徬徨。歸來散髮箕山陽，射陽湖畔築草堂。箕山墮蜀周如防，掛瓢飲犢猶相望。風吹樹瓢響倉琅，披襟抱膝思虞唐。名園籙竹如南塘，綠雲百畝欺篔簹。高梧深柳矗隊行，前迎後卻朝竹王。白毛布地血雨創，此中白日希上皇。蕭晨清夜開竹房，晉賢唐逸來命觴。碧蘚綠影壓書床，紅鐙一滴蘭膏光。涼風蕭閑吹縹緗，明玕屋角鳴笙簧。清商一部回簷廊，玉魚劍佩交鏗鏘。主人雒誦何琅琅，金春玉應參宮商。捎雲交響雙鳳皇，和以發明並幽昌。搖風獵獵萬籟張，長竽擊戛紛旗槍。王良策馬騎龍驤，雲旓羽纛影頡頏。瓦振帛裂天低昂，奔濤跋浪撼屋梁。退飛六蒨叫鵚鶬，迅掃塵壒回滄浪。少焉明月生東廂，得風而笑竹亦忘。斫青削玉開珠囊，丹青汗簡手勘量。大書甲子依柴桑，載記黑白標朱黃。千年筠竹新粉香，抽空擲筆淩秋霜。端門寶書今不亡，春秋素臣竹素長。籲嗟素臣竹素長，老夫耄矣吾子強。</p>
<h3 id="長干送松影上人楚遊兼柬楚中郭尹諸公二首"><a href="#長干送松影上人楚遊兼柬楚中郭尹諸公二首" class="headerlink" title="長干送松影上人楚遊兼柬楚中郭尹諸公二首"></a>長干送松影上人楚遊兼柬楚中郭尹諸公二首</h3><p>吳頭楚尾一軍持，斷取陶輪右手移。四缽尚驚殷粟米，七條還整漢威儀。毗藍風急禪支定，替戾聲長咒力悲。取次莊嚴華藏界，護龍河上落花時。</p>
<p>孤蓬散霰浪花堆，眉雪茸茸抖擻來。跨海金鈴依振錫，緣江木簹襯浮杯。九疑旭日扶頭見，三楚浮雲按指開。喚起呂仙橫笛過，嶽陽梅柳早時催。</p>
<h3 id="乙未除夕寄內"><a href="#乙未除夕寄內" class="headerlink" title="乙未除夕寄內"></a>乙未除夕寄內</h3><p>赬尾勞勞浪播遷，長幹禪榻伴僧眠。魚龍故國猶今夕，雞犬新豐又一年。瓦注臘醅村舍酒，柴門松火佛前錢。團圞兒女應流涕，老大家翁若個邊。</p>
<h3 id="長干偕介丘道人守歲"><a href="#長干偕介丘道人守歲" class="headerlink" title="長干偕介丘道人守歲"></a>長干偕介丘道人守歲</h3><p>明燈度歲守招提，去殿宮雲入夢低。怖鴿有枝依佛影，驚烏無樹傍禪棲。塔光雪色恒河象，天醒霜空午夜雞。頭白黃門熏寶級，香爐曾捧玉皇西。</p>
<h3 id="丙申元日"><a href="#丙申元日" class="headerlink" title="丙申元日"></a>丙申元日</h3><p>朝元顛倒舊衣裳，肅穆宮花禮梵王。佛日東臨輝象設，帝車南指滌文章。秋衾昔夢禪燈穩，春餅殘牙粥鼓香。誓以丹鉛回法海，三千床席劫初長。</p>
<h3 id="王式之參軍五十"><a href="#王式之參軍五十" class="headerlink" title="王式之參軍五十"></a>王式之參軍五十</h3><p>烏衣燕子繞庭除，昔日王郎鬢未疏。玉匣長臨修禊帖，銀鉤戲草嚇蠻書。薄寒殘醉催絲管，微雨新晴御板輿。淥酒紅樓春漸好，落梅歌發落燈初。</p>
<h3 id="為康小範題李長蘅畫"><a href="#為康小範題李長蘅畫" class="headerlink" title="為康小範題李長蘅畫"></a>為康小範題李長蘅畫</h3><p>李生才思如青雲，信腕潑墨皆有文。雲山每拂紅樓壁，章草嘗書白練裙。此圖點染聊復爾，老筆槎牙劈生紙。已皴數樹接煙嵐，更著扁舟破春水。舟中一老澹須眉，鶯脰湖邊問渡時。橘花寒食橫塘路，絳淺紅輕蕩槳遲。</p>
<h3 id="放歌行贈櫟園道人遊武夷"><a href="#放歌行贈櫟園道人遊武夷" class="headerlink" title="放歌行贈櫟園道人遊武夷"></a>放歌行贈櫟園道人遊武夷</h3><p>礪君吳剛斫月之玉斧，揚君魯陽指日之戈殳。飲君邯鄲一曲之美酒，贈君繞朝臨行之策書。憶君去年歸晝繡，堂堂燕喜身垂魚。雕軒列戟侯門屏，金章玉軸照座隅。詞人油素獻歌頌，肩軿踵汗仍口呿。青陽逼除才隔歲，南冠顧影行次且。秋風吹散孟嘗客，廉公市門日旰虛。老夫衝寒走問訊，罨頭冰雪膠髭須。溺人但一笑，越吟多囁嚅。班荊過逢桑下語，倉皇執手臨交衢。且勿賦河梁，且勿歌驪駒。聽我放歌行，請言造化初。厥初空界二十劫，毗嵐橐風吹復噓。金藏興雲雨如軸，金剛界結胎堪輿。清水升天澱濁地，七金四洲高下殊。光音天人福報薄，地餅食竭林藤枯。身光雕落器界暗，四輪墨穴遊昏塗。寶音諸地起慈湣，化現日月天子星宮俱。開張兩儀布二曜，二十八宿磊落排空居。梵王口膍臍輪各種族，欲界障持善現相刲屠。修羅蕩、腳波海水，生憎頭上蹴踏雙兔蜍。手障日輪口噉月，日月怖匿天嗟籲。此方蚩尤兄弟亦徒黨，銅頭鐵額興蝥弧。共工觸頭折天柱，後羿矯矢摧陽烏。三王五伯迭整頓，君臣將相群拮據。撐天拄地定八極，為此衣冠禮樂爭寰區。東門嘯戎索，北落移天樞。裸衣笑神禹，好冠詫勾吳。退飛未許傍宋蒨，避風何地追濆裛。天地為籠逝安適，身藏藕孔難卷舒。移眉下目籲可怪，閉口捕舌誰能逋。劾君以彈甘焦之封事，案君以覆鄭鹿之追胥。誤君以知雀語之公冶，責君以辨牛鳴之葛盧。淳於冠纓大笑絕，舍人窶藪居謨呼。昆山抵鵲用良玉，泉客灑涕成明珠。心驚蟻床自急搗，夢入鼠穴仍拱趨。斗間干將會須出，山頭廷尉當何如。河鼓大星正芒角，橫海兵氣連無諸。蛟門水立鳥不渡，子陵灘頭斷釣魚。老夫已辨千日醉，吾子慎愛千金軀。扁舟東下值元夕，紅燈綠酒停姑蘇。皋橋銀箏裹紅淚，遲君拂拭追歡娛。哀墓梅花眾香國，西冷紅雨桃千株。巾車蠟屐聊復爾，何用颭轆催奔車。武夷之君吾遠祖，相見遙祝傳區區。曾孫面皺頭髮禿，何當念我治幹魚。酌君酒，攬子袪。我欲竟此曲，此曲煩且紆。嚨㗅啽囈如夢魘，宮商失次無疾徐。征馬為躑躅，僕御亦踟躕。鳥啼鴉散，君且玉壺酒暖還須臾。東方顧瞻已精色，晨雞喔喔鳴前除。</p>
<h3 id="丁家水亭再別櫟園"><a href="#丁家水亭再別櫟園" class="headerlink" title="丁家水亭再別櫟園"></a>丁家水亭再別櫟園</h3><p>燈暈離筵酒不波，同雲釀雪暗秦河。人於患難心知少，事值間關眉語多。鼓角三更莊舄淚，殘棋半局魯陽戈。荔枝醞熟鱸魚美，醉倚銀箏續放歌。</p>
<h3 id="人日得沈昆銅書詒我滇連心紅卻寄"><a href="#人日得沈昆銅書詒我滇連心紅卻寄" class="headerlink" title="人日得沈昆銅書詒我滇連心紅卻寄"></a>人日得沈昆銅書詒我滇連心紅卻寄</h3><p>人日緘書寄老翁，封題意與古人同。憐予味蜇黃連苦，顧子心殷朱粉紅。磨勵寸丹回白首，滌除雙碧向青銅。滇雲萬里通勾漏，職貢遙遙問乙鴻。</p>
<h3 id="催妝詞二首邀紀伯紫同作"><a href="#催妝詞二首邀紀伯紫同作" class="headerlink" title="催妝詞二首邀紀伯紫同作"></a>催妝詞二首邀紀伯紫同作</h3><p>秦淮水照燭花紅，滿面新妝出鏡中。窮绔不須重護惜，珠衣約體正當風。</p>
<p>太乙鐙回閶闔風，渡頭桃葉轉新紅。白團扇子休遮面，臉際夫容似守宮。</p>
<h3 id="左寧南畫像歌為柳敬亭作"><a href="#左寧南畫像歌為柳敬亭作" class="headerlink" title="左寧南畫像歌為柳敬亭作"></a>左寧南畫像歌為柳敬亭作</h3><p>何人踞坐戎帳中，寧南徹侯昆山公。手指抨彈出師象，鼻息吸呼成虎熊。帳前接席柳麻子，海內說書妙無比。長揖能令漢祖驚，搖頭不道楚相死。是時寧南大出師，江湘千里連軍麾。每當按甲休兵日，更值椎牛饗士時。夜營不喧角聲止，高座張燈拂筵几。吹唇芒角生燭花，掉舌波瀾沸江水。寧南聞之鬚蝟張，㐸飛櫪馬俱騰驤。誓剜心肝奉天子，棄洒毫毛布戰場。秦灰燒殘漢幟靡，嗚呼寧南長已矣。時來將帥長頭角，運去英雄喪首尾。倚天劍死親身匣，垂敝猶興晉陽甲。數升赤血噴餘皇，萬斛青蠅掩牆翣。白衣殘客哭江天，畫像提攜訴九泉。舌端有鍔腸堪斷，泣下無珠血可憐。柳生柳生吾語爾，欲報恩門仗牙齒。憑將玉帳三年事，編作金陀一家史。此時笑噱比傳奇，他日應同汗竹垂。從來百戰青磷血，不博三條紅燭詞。千載沈埋國史傳，院本彈詞萬人羨。盲翁負鼓趙家莊，寧南重為開生面。</p>
<h3 id="丙申春就醫秦淮寓丁家水閣浹兩月臨行作絕句三十首留別留題不復論次"><a href="#丙申春就醫秦淮寓丁家水閣浹兩月臨行作絕句三十首留別留題不復論次" class="headerlink" title="丙申春就醫秦淮寓丁家水閣浹兩月臨行作絕句三十首留別留題不復論次"></a>丙申春就醫秦淮寓丁家水閣浹兩月臨行作絕句三十首留別留題不復論次</h3><p>數莖短髮倚東風，一曲秦淮曉鏡中。春水方生吾速去，真令江表笑曹公。</p>
<p>秦淮城下即淮陰，流水悠悠知我心。可是王孫輕一飯，他時報母只千金。</p>
<p>舞榭歌臺羅綺叢，都無人跡有春風。踏青無限傷心事，並入南朝落炤中。</p>
<p>苑外楊花待暮潮，隔溪桃葉限紅橋。夕陽凝望春如水，丁字薕前是六朝。</p>
<p>夢到秦淮舊酒樓，白猿紅樹蘸清流。關心好夢誰圓得，解道新封是拜侯。</p>
<p>東風狼籍不歸軒，新月盈盈自照門 <sub class="note">夢中得二句</sub>。浩蕩白鷗能萬里，春來還沒舊潮痕。</p>
<p>後夜翻經燭穗低，首楞第十重開題。數聲喔喔江天曉，紅葉階前舊養雞。</p>
<p>多少詩人墮劫灰，佺期令免冶長災。阿師狡獪還堪笑，翻攪沙場作講臺 <sub class="note">從顧與治問祖心千山語錄</sub>。</p>
<p>牛刀小邑亦長編，朱墨紛披意惘然。要使世間知甲子，攤書先署丙申年 <sub class="note">乳山道士修志溧水</sub>。</p>
<p>夢我迢遙黃閣居，真成鼠穴夢乘車。宵來我夢師中樂，細柳營翻貝葉書 <sub class="note">茂之書来，元旦夢余登拜</sub>。</p>
<p>虛玄自古誤乾坤，薄罰聊司洞府門。未省吳剛點何易，月中長守桂花根 <sub class="note">薛更生序易解云，王輔嗣解易未當，罰作洞府守門童子</sub>。</p>
<p>天上羲圖講貫殊，洞門猶抱韋編趨。沈沈紫府真人座，曾受希夷一畫無 <sub class="note">更生云，吾注易成，將以末後句問洞府真人，紫府真人傳是韓魏公也</sub>。</p>
<p>欹斜席帽五陵稀，六代江山一布衣。望斷玉衣無哭所，巾箱自摺蹇驢歸 <sub class="note">重讀紀伯紫憨叟詩</sub>。</p>
<p>鍾山倒影浸南溪，靜夜欣看紫翠齊。小婦妝殘無個事，為憐明月坐花西 <sub class="note">寒鐵道人余懷居面南溪，鐘山峰影下垂，杜詩云：半陂巳南純浸山也</sub>。</p>
<p>河嶽英靈運未徂，千金一字見吾徒。莫將摶黍人間飯，博換君家照夜珠 <sub class="note">澹心方有采詩之役</sub>。</p>
<p>麥秀漸漸哭早春，五言麗句琢清新。詩家軒翥今誰是，至竟離騷屬楚人。</p>
<p>著論崢嶸準過秦，龍川之後有斯人。滁和自昔興龍地，何處巢車望戰塵。</p>
<p>掩戶經旬春草齊，盈箱傍架自編題。卞家墳上澆花了，閑聽東城說鬥雞。</p>
<p>青谿孫子美瑜環，也是朱衣抱送還。盛世公卿猶在眼，方頤四乳坐如山。</p>
<p>一矢花磚沒羽新，諸天塔廟正嶙峋。長幹昨夜金光誦，手捧香爐拜相輪。</p>
<p>江草宮花灑淚新，忍將紫澱諡遺民。舊京車馬無今雨，桑海茫茫兩角巾。</p>
<p>龍子千金不治貧，處方先許別君臣。懸蛇欲療蒼生病，何限刳腸半腐人。</p>
<p>五行祥異總無端，九百虞初亦飽看。清曉家人報奇事，小兒指碗索朝餐。</p>
<p>寒窗簷掛一條冰，灰陷香爐對病僧。話到無言清不寐，暗風山鬼剔殘燈。</p>
<p>風掩籬門壁落穿，道人風味故依然。莫拈瓠子冬瓜印，印卻俱胝一指禪。</p>
<p>荒庵梅老試花艱，酹酒英雄去不還。月落山僧潛掣淚，暗香枝掛返魂幡。</p>
<p>子夜烏啼曲半訛，隔江人唱後庭多。籬邊兀坐村夫子，端誦尚書五子歌。</p>
<p>樸繪楊亭與盛丹，黃經古篆逼商盤。史癡畫史徐霖筆，弘德風流尚未闌。</p>
<p>旭日城南法鼓鳴，難陀傾聽笑瞢騰。有人割取乖龍耳，上座先醫薛更生。</p>
<p>寇家姊妹總芳菲，十八年來花信違。今日秦淮恐相值，防他紅淚一沾衣。</p>
<h3 id="崑崙山人扇子歌"><a href="#崑崙山人扇子歌" class="headerlink" title="崑崙山人扇子歌"></a>崑崙山人扇子歌</h3><p>崑崙山人騎鯨去，莫挹遺扇親身在箱笈。扇面題年標丙申，周冕寫生如雨裛。是歲六十開長筵，誕孫彌月呱呱泣。孫今白首又丙申，甲子周回百又廿。山人壯年濯足長安市，詩酒才名動京邑。禁苑洞簫宮女誦，仙舟翠羽佳人拾。拂袖高臥松江濱，醉後逃禪呼米汁。小弟薊門顧開府，驛騎邀迎戴箬笠。候人傳箭簇弓刀，大帥帕首著摺。漁陽突騎八郡雄，迤北逡巡就維縶。山人手搖折扇閱行營，笑指列帳蜂屯與蟲蟄。銜尾不聞馬獵獵，崩角但見羊濈濈。少婦琵琶倚醉聽，名王湩酒供鯨吸。是時九邊並保塞，遼海貢車款關入。呼韓昆邪請辭辮，何況挹婁並奚霫。歸來高詠《燕歌行》。鐃歌欲嗣平邊什。山人仙去後五十，指顧高深變原隰。天傾地昃日月暈，此扇依然保什襲。裂紈殘墨猶寶愛，遺弓故劍誰收緝？魏公笏在世所羨，荊人弓失何嗟及。山人之孫寄扇索我題，令我把玩瞪瞢百憂集。荒村四月仍嚴寒，冒絮蒙頭倚柱立。巡簷扶杖哦此詩，放筆沈吟淚沾濕。還君扇子囑君莫放歌，昨夜江鄉滿天風雨急。</p>
<h3 id="贈侯商丘若孩四首"><a href="#贈侯商丘若孩四首" class="headerlink" title="贈侯商丘若孩四首"></a>贈侯商丘若孩四首</h3><p>殘燈顧影見蹉跎，十五年來小劫過。曾捧赤符回日月，遂刑白馬誓山河。閑門菜圃英雄少，朝日瓜疇賓客多。掛壁龍淵慚繡澀，為君斫地一哀歌。</p>
<p>三十登壇鼓角喧，短衣結束署監門。吹簫伍員求新侶，對酒曹公念舊恩。五嶺蒙茸餘剩發，九疑綿亙誤招魂。與君贏得頭顱在，話到驚心手共捫。</p>
<p>蒼梧雲氣尚蕭森，八桂風霜散羽林。射石草中猶虎伏，戛金壁外有龍吟。夢回芒角生河鼓，醉後旌旗拂井參。莫向夷門尋舊隱，要離千載亦同心。</p>
<p>橘社傳書近卜鄰，龍宮破陣樂章新。蒼梧野外三衣衲，廣柳車中七尺身。世事但堪圖鬼魅，人間只解揎麒麟。相逢未辦中山酒，且買黃柑醉凍春。</p>
<h3 id="與姚將軍茂之話舊有贈"><a href="#與姚將軍茂之話舊有贈" class="headerlink" title="與姚將軍茂之話舊有贈"></a>與姚將軍茂之話舊有贈</h3><p>故國青齊賜履遙，東平遺壘荻蕭蕭。海雲尚起田橫島，漳水仍流豫讓橋。劍去衝星黃石在，歌沉漏月白虹驕。知君未忘聞雞約，髀肉如今消未消？</p>
<h3 id="丙申閏五月十又四日讀新修滕王閣詩文集重題十絕句"><a href="#丙申閏五月十又四日讀新修滕王閣詩文集重題十絕句" class="headerlink" title="丙申閏五月十又四日讀新修滕王閣詩文集重題十絕句"></a>丙申閏五月十又四日讀新修滕王閣詩文集重題十絕句</h3><p>翼軫星連箕尾雄，飛樓幻出化人宮。夜深南斗龍光起，不為幹將在獄中。</p>
<p>南戒山河列樹眉，雕甍畫戟閃朱旗。鐃歌競奏昇平樂，莫紀星移物換時。</p>
<p>尊俎湖山對坐隅，壺觴燕笑盛文儒。落霞飛鶩真堪畫，還似滕王蛺蝶圖。</p>
<p>隆福東朝出禁錢，龍興遺事北庭傳。柳城亦是文章伯，光嶽休論五百年。</p>
<p>飛閣行營御仗排，燒燈五夜似秦淮。只今蒼頂西山鹿，猶掛天家放免牌。</p>
<p>問訊金陵估客航，雲帆盡處指滕王。老夫自駕樵風便，不許江神送馬當。</p>
<p>八百分明著籍仙，樵陽名記石函鐫。珠簾正面龍沙樹，記取垂垂拂檻前。</p>
<p>吳楚風煙接上遊，憑欄極目總神州。吳兒愛說韓襄毅，題破江南第一樓。</p>
<p>拍肩群瞽說文章，大樹蜉蝣可自量。珍重袁州韓刺史，欣將名姓次三王。</p>
<p>四韻俱成勝俴收，江神也為采詩愁。詞壇無復臨川叟，點筆新裁攬秀樓。</p>
<h3 id="七月朔日含光法師駐錫紅豆村談玄累日石師潘老賦聽法詩拈華嚴玄談四字為韻依次奉和"><a href="#七月朔日含光法師駐錫紅豆村談玄累日石師潘老賦聽法詩拈華嚴玄談四字為韻依次奉和" class="headerlink" title="七月朔日含光法師駐錫紅豆村談玄累日石師潘老賦聽法詩拈華嚴玄談四字為韻依次奉和"></a>七月朔日含光法師駐錫紅豆村談玄累日石師潘老賦聽法詩拈華嚴玄談四字為韻依次奉和</h3><p>伊蒲盛饌只茶瓜，執麈搖松影未斜。片滴味全諸海水，十玄門具一蓮華。經函日照分龍鬛，團扇風清起象牙。身在普光明殿裏，無容讚歎手頻叉。</p>
<p>清齋燕處得香嚴，落落圓音解縛粘。兩鏡金容光互攝，千珠帝網影交拈。披襟淨月常懸座，憑几涼風自卷簾。重向雪山飡藥樹，始知食蜜未為甜。</p>
<p>鴦伽六術並三玄，穴紙分明見大千。世界蓮華咸法爾，手中葉物總茫然。身雲坐向千光湧，心月行依百器圓。蘭菪花針誰拾得？莫將翳眼說隨緣。</p>
<p>浮生如聽魘人談，雪頂方依除饉男。身座肉燈思往劫，紙皮墨骨誓新參。日光定處天宮上，煙水行時古廟南。彈指即看樓閣啟，宵來彌勒許同龕。</p>
<h3 id="雲陽姜氏壽讌詩"><a href="#雲陽姜氏壽讌詩" class="headerlink" title="雲陽姜氏壽讌詩"></a>雲陽姜氏壽讌詩</h3><p>團團三竿日，照我衡茅裏。老人住雞窠，頻申睡方美。朱衣人扣門，尺書報燕喜。索我一篇詩，登歌侑筵几。遙遙太嶽後，華胄布南紀。祭酒鳴鳳阿，雲孫誕麟趾。論詩殷璠繼，評畫董逌比。玉衡應秋縣，牙花奮雷起。齊牢攜令妻，佩觿咡牧子。銅駝已荊棘，金馬仍蘭篸。長筵設弧帨，壽觴薦芳旨。積金術應長，良常酒初釃。童初會高真，易遷集仙姊。跳脫贈猶新，靈簫和相倚。神芝光似月，火棗焰成綺。百歲欣駐顏，千年笑洗髓。有客前致詞，停觴誦天咫。壞劫埋沉灰，災星枉流矢。四海血湯湯，九閽角嶷嶷。束身付豺狼，擇肉信犬豕。藍風吹丘山，震雷殷堦戺。橐饘除昔殃，沃洗奉新祉。光風泛蘭蕙，化日轉桑梓。寒盡暑紀回，春生土膏嶷。夢醒噩何有？創巨痛良已。惙惙搗撞胸，依依戰擊齒。我聞觀自在，天竺古大士。大慈度含識，深悲及蟲豸。刀劍壞吹光，桁楊折畫水。以茲仁孝種，感彼求化理。譬如兒飛乳，又如母齧指。潮音不失時，吉雲自加被。若非無畏力，誰能撈漉此？西竺亦非遙，朱方亦非邇。念彼觀音力，如臂屈信爾。清眾為眷屬，法筵存簠簋。飲食與燕樂，天人所遊履。南陔戒善養，南山詠樂隻。隨順世間法，慧命自茲始。善哉祝嘏客，斯言神所使。我作介壽詩，讚歎亦如是。</p>
<h3 id="題汴人趙澄臨趙子固棧道圖"><a href="#題汴人趙澄臨趙子固棧道圖" class="headerlink" title="題汴人趙澄臨趙子固棧道圖"></a>題汴人趙澄臨趙子固棧道圖</h3><p>蜀山崔嵬去天尺，千峰萬嶂攢列戟。奔濤坼峽鬥雷霆，削鐵層層梯絕壁。青天鳥道瞰窅冥，終古蠶叢見開闢。地縮千盤雲棧重，天回四遊閣道窄。牛車絡繹不斷頭，飛走淩兢罕接翼。輪鞍犖確如有聲，人鳥夤緣共一跡。穴穿重掩身入霤，登頓巉巖足上壁。此圖瑰&lt;王矞&gt;畫者誰？似為昇平寫物色。天漢津梁扼關隴，沃野輿圖跨梁益。參旗橫拂東井深，褒斜鉤連子午直。邛竹竘醬來東西，滇●冉駹走阡陌。何煩力士挽金牛，是處戎王貢瑤碧。郫筒好酒車郤載，織成錦段馬薦席。烝徒猶拜古帝魂，學士能銘創闕石。嗚呼此圖不易得，全盛方輿真可惜。丹青如閱華陽志，衣裳不為左襜易。臥龍躍馬定誰是？錦江玉壘還自昔。雪江老人頭盡白，吮筆經營口嚄唶。畫師有心人不識，老夫看畫長歎息。</p>
<h1 id="有学集卷七"><a href="#有学集卷七" class="headerlink" title="有学集卷七"></a>有学集卷七</h1><p>。高会堂诗集</p>
<h3 id="高会堂酒阑杂咏（有序）"><a href="#高会堂酒阑杂咏（有序）" class="headerlink" title="高会堂酒阑杂咏（有序）"></a>高会堂酒阑杂咏（有序）</h3><p>（不到云间十有六载矣！水天闲话，久落人间。花月新闻，已成故事。渐台织女，机石依然；丈室维摩，衣花不染。点难陀之额粉，尚指高楼；被庆喜之肩衣，犹看汲井。顷者菰芦故国，兵火残生；衰晚重游，人民非昔。朱门赐第，旧燕不飞；白屋人家，新乌谁止？儿童生长于别后，竞指须眉；门巷改换于兵前，每差步さ。常中逵而徙倚，或当飨而欷。若乃帅府华筵，便房曲宴，金银烛，午夜之砥室生光；擅板红牙，十月之桃花欲笑。横飞拇阵，倒卷白波；忽发狂言，惊回红粉。歌闻宛转，只足增悲；天似高宽，何妨既醉。又若西宗宿好，耳语慨慷；北里新知，目成婉娈。酒阑灯ㄠ，月落乌啼。杂梦呓以兴谣，蘸杯盘而染翰。口如衔辔，常见吐吞；胸似碓舂，难名上下。语同谜，词比俳优。语云惟食忘忧，又曰溺人必笑，我之怀矣，谁则知之？是行也，假馆于武静之高会堂，遂以名其诗，亦欲使此邦同人抠衣倾盖者相与继响，传为美谭云尔。丙申阳月十有一日书于青浦舟中。）</p>
<h3 id="云间诸君子肆筵合乐飨余于武静之高会堂饮罢苍茫欣感交集辄赋长句二首"><a href="#云间诸君子肆筵合乐飨余于武静之高会堂饮罢苍茫欣感交集辄赋长句二首" class="headerlink" title="云间诸君子肆筵合乐飨余于武静之高会堂饮罢苍茫欣感交集辄赋长句二首"></a>云间诸君子肆筵合乐飨余于武静之高会堂饮罢苍茫欣感交集辄赋长句二首</h3><p>授几宾筵大飨同，秋堂文宴转光风。<br>岂应江左龙门客，偏记开元鹤发翁。<br>酒面尚依袍草绿，烛心常傍剑花红。<br>他年屈指衣裳会，牛耳居然属海东。<br>重来华表似前生，梦里华胥又玉京。<br>鹤唳秋风新谷水，雉媒春草昔茸城。<br>尊开南斗参旗动，席俯东溟海气更。<br>当飨可应三叹息，歌钟二八想升平。</p>
<h3 id="席间观李素心督学孙七岁童子草书歌"><a href="#席间观李素心督学孙七岁童子草书歌" class="headerlink" title="席间观李素心督学孙七岁童子草书歌"></a>席间观李素心督学孙七岁童子草书歌</h3><p>杜陵九龄书大字，李郎七岁笔阵强。<br>身长未及等书案，负剑却立短凳傍。<br>凝睇双瞳剪秋水，绨几拂纸神扬扬。<br>须臾笔下龙蛇出，折钗倒薤纷旗枪。<br>拳如茧栗不盈握，放笔直欲隳堵墙。<br>力如蓝田射伏虎，饮羽穿石激电光。<br>势如卫公夜行雨，风鬃雾鬣不可当。<br>书罢安闲妥彩袖，敛手拱揖归辈行。<br>肩随兄弟舒雁立，怀铅画椠森琳琅。<br>荀家八龙见其四，一龙奋爪先开张。<br>当筵观者皆老苍，捋须奋袂徒惊惶。<br>老夫顿足自激昂，安得抱之贡玉堂。<br>君不见昔年李长沙，天子加膝坐御床。</p>
<h3 id="海上赠姚方伯时年九十有四"><a href="#海上赠姚方伯时年九十有四" class="headerlink" title="海上赠姚方伯时年九十有四"></a>海上赠姚方伯时年九十有四</h3><p>玄发方瞳始百年，沧江龙卧地行仙。<br>酒香白堕腾腾醉，饭熟黄粱栩栩眠。<br>南极一星占斗分，东瀛三遍看桑田。<br>雉羹亦有传家谱，愿乞刀圭助祝延。</p>
<h3 id="次韵答云间张洮侯投赠之作"><a href="#次韵答云间张洮侯投赠之作" class="headerlink" title="次韵答云间张洮侯投赠之作"></a>次韵答云间张洮侯投赠之作</h3><p>自从兵尘暗四国，尽裂书囊裁矢服。<br>文昌东壁横旄弧，织女渐台荒杼轴。<br>近来南国兴文章，云间笔阵尤堂堂。<br>何人吐凤非书府？是处栖鸾尽笔床。<br>新诗雄风发胸臆，令我残躯生八翼。<br>歌罢苍茫看牛斗，剑锷芙蓉湛如拭。<br>始信出门交有功，横眉竖目皆骏雄。<br>却怜雪顶逃禅客，折脚铛边未足穷。</p>
<h3 id="云间董得仲投赠三十二韵依次奉答"><a href="#云间董得仲投赠三十二韵依次奉答" class="headerlink" title="云间董得仲投赠三十二韵依次奉答"></a>云间董得仲投赠三十二韵依次奉答</h3><p>蓝风吹地轴，墨穴闭星躔。<br>庭矢逾沙绝，池灰积劫传。<br>州移中土九，路失下牢千。<br>历历开元事，明明万历年。<br>左言驯保塞，南食栗重泉。<br>横轼眉常见，盈车骨独专。<br>筹边摅尺组，断国引长编。<br>紫塞储胥脆，丹墀部党坚。<br>鼠忧殊悄悄，蚁斗正ぉぉ。<br>但倚三精在，宁思九鼎迁。<br>垣墙隳阁道，钩盾废天田。<br>季叶丝方棼，残生茧日缠。<br>尧年鹤语苦，毫社鸟嘻然。<br>退希风定，枯鱼泣水涟。<br>黄云埋地底，黑浪过山巅。<br>室掩三阳，床扌耆六月绵。<br>锄头谁对秉？车耳正高悬。<br>草喜霜前蔓，花骄日及妍。<br>羽毛纡往古，腰领信时贤。<br>悻直祈神与，孤危仗佛怜。<br>论床狮子座，梵众象王筵。<br>贝叶探三藏，莲花讲十玄。<br>云鸿随浪迹，雪鹤捧瑶篇。<br>积玉光犹映，长离翼必联。<br>哀音伤变徵，法曲艳登仙。<br>错莫三年笑，迷离千日眠。<br>岂应渔父楫，得共鄂君船。<br>隼击高秋健，鸡鸣后夜偏。<br>日愁夸父逐，石畏祖龙鞭。<br>梦里裒衣叠，循来蒜发芊。<br>歌风还及Ш，醉目且婵娟。<br>自笑穷禅客，枯心为汝骞。</p>
<h3 id="次韵答宋子建"><a href="#次韵答宋子建" class="headerlink" title="次韵答宋子建"></a>次韵答宋子建</h3><p>忄栗华亭鹤唳音，十年重与盍朋簪。<br>陆机夕秀文偏老，宋玉诛茅宅可寻。<br>官烛史成藏汗简，锦楼叙就比兼金。<br>吾衰自笑风心尽，庄舄丛残但越吟。</p>
<h3 id="丙申重九海上作四首"><a href="#丙申重九海上作四首" class="headerlink" title="丙申重九海上作四首"></a>丙申重九海上作四首</h3><p>秋声海气互喧う，倦睫冥涨开。<br>乍见天吴离浪立，却看地轴拔潮回。<br>蹄涔突兀驱狼石，蚁垤盘旋戏马台。<br>剩欲登临更无那，天高陵谷易悲哀。<br>黄浦横流绝大荒，迎檐依约指扶桑。<br>销沉鲛室余穷发，磨灭龙宫向夕阳。<br>故国屡经沧海变，吾家犹说射潮强。<br>登高莫漫夸能赋，四海空知两鬓霜。<br>去岁登高莫顶，杖藜落落览吴洲。<br>洞庭雁过犹前旅，橘杜龙归又一秋。<br>飓母风欺天四角，鲛人泪尽海东头。<br>年年风雨怀重九，晴昊翻令日暮愁。<br>故园今日也登高，萸熟茶香望我劳。<br>娇女指端装菊枕，稚孙头上搭花糕。<br>含珠夜月生阴火，拥剑霜风长巨鳌。<br>归与山妻翻海赋，秋灯一穗掩蓬蒿。</p>
<h3 id="陆子玄置酒墓田丙舍妓彩生持扇索诗醉后戏题八首"><a href="#陆子玄置酒墓田丙舍妓彩生持扇索诗醉后戏题八首" class="headerlink" title="陆子玄置酒墓田丙舍妓彩生持扇索诗醉后戏题八首"></a>陆子玄置酒墓田丙舍妓彩生持扇索诗醉后戏题八首</h3><p>霜林云尽月华稠，雁过乌栖暮欲愁。<br>最是主人能慰客，绿尊红袖总宜秋。<br>金波未许定眉湾，银烛膏明对远山。<br>阿耨池头差一笑，依然执手似人间。<br>花欲笑酒颜醺，白足禅僧也畏君。<br>上座嵬峨许给事，缁衣偏喜醉红裙。<br>残妆池畔映余霞，漏月歌声起暮鸦。<br>枯木寒蝉都解语，海棠十月夜催花。<br>口脂眉黛并氤氲，酒戒今宵破四分。<br>莫笑老夫风景裂，看他未醉已醺醺。<br>银汉红墙限玉桥，月中田地总伤凋。<br>秋灯依约霓裳影，留与银轮伴寂寥。<br>老眼看花不耐春，裁红缀绿若为真。<br>他时引镜临秋水，霜后芙蓉忆美人。<br>交加履舄袜尘飞，兰泽传香惹道衣。<br>北斗横斜人欲别，花西落月送君归。</p>
<h3 id="霞城丈置酒同鲁山彩生夜集醉后作"><a href="#霞城丈置酒同鲁山彩生夜集醉后作" class="headerlink" title="霞城丈置酒同鲁山彩生夜集醉后作"></a>霞城丈置酒同鲁山彩生夜集醉后作</h3><p>沧江秋老夜何其，促席行杯但数迟。<br>丧乱天涯红粉在，友朋心事白头知。<br>朔风凄紧吹歌扇，参井微茫拂酒旗。<br>今日且谋千日酒，西园明月与君期。</p>
<h3 id="徐武静生日置酒高会堂赋赠八百字"><a href="#徐武静生日置酒高会堂赋赠八百字" class="headerlink" title="徐武静生日置酒高会堂赋赠八百字"></a>徐武静生日置酒高会堂赋赠八百字</h3><p>昔在嘉隆际，姬周历寿昌。<br>东朝虚黼，西内挹轩皇。<br>授诒谋远，登遐厌世长。<br>金天龙瞟眇，银海雁微茫。<br>拱默存当宁，攀号动万方。<br>华亭遗一老，定策媲三杨。<br>绨几遗言在，黄麻诏纸张。<br>柱擎天八极，车运斗中央。<br>离照开蒙翳，肤云布汪。<br>秀眉欢策杖，侮食穷荒。<br>高庙徼灵福，神功答昊苍。<br>但修唐六典，不改汉三章。<br>新郑徒轩轾，成都与颉颃。<br>朝家隆辅弼，阀阅称常。<br>豹尾金吾使，螭头玉玺郎。<br>含饴衔廪禄，胜拜珥貂。<br>琬琰刊新录，榆荫旧乡。<br>赐金分左藏，治第列康庄。<br>兰森相直，檐牙屹互望。<br>庙堂崇宰木，乡党敬维桑。<br>接迹承华胄，抠衣拜锦堂。<br>天书回日珥，宸翰抱虹光。<br>玉札珍金碧，珠函缥缃。<br>星河环禁扁，龙虎拱雕梁。<br>遗像瞻清肃，修容接济跄。<br>丹青犹婉婉，剑佩欲锵锵。<br>丰芑根滋大，澧兰叶愈芳。<br>长离仍夭矫，二远并翱翔。<br>视草征家集，探花嗣国香。<br>时危人草草，运往泪浪浪。<br>丧乱嗟桑梓，分携泣大棠。<br>午桥虚绿野，甲第裂仓琅。<br>兵气围廛里，车尘埒堵墙。<br>上楹残网户，遥集俨堂皇。<br>藻井歌中ニ，交疏断两厢。<br>骆驼冲燕寝，雕鹫扑回廊。<br>渌水供牛饮，青槐系马柳。<br>金扉雕绮绣，玉轴剔装潢。<br>筚篥吹重阁，悲笳乱洞房。<br>重来履道里，旋忆善和坊。<br>灭没如前梦，低徊对夕阳。<br>老夫殊&lt;冒毛&gt;&lt;毛&gt;，吾子剩飞扬。<br>奕叶违东阁，诛茅背北邙。<br>赐书传鼓箧，遗笏贮牙床。<br>著作推徐，交游说郑庄。<br>驾从千里命，诺许片言偿。<br>故国鱼龙冷，高天鸿雁凉。<br>抚心惟马角，策足共羊肠。<br>四十年华盛，三千风力强。<br>开筵千日酒，初度九秋霜。<br>上客题鹦鹉，佳儿蜡凤凰。<br>寒花宜晚节，淡月似初。<br>且共谋今夕，相将抗乐方。<br>铙歌喧枉渚，鼓吹溢ゴサ。<br>积气嘘阳焰，冲风决土囊。<br>纷纷争角，往往捉迷藏。<br>身世双藩笼，乾坤百戏场。<br>拔河群作队，蹀巧相当。<br>粤祝刀头沸，亻辰僮撞末忙。<br>倒投应共笑，殒绝又何妨？<br>丸剑纷跳跃，蛇莽陆梁。<br>雉媒声呃喔，鸡距羽飘扬。<br>蚊翼飞军檄，龟毛算土疆。<br>蚁酣床下斗，鼠怯穴中僵。<br>左角封京观，南柯缺斧。<br>西垣余落日，东牖湛清觞。<br>河汉天还仄，星辰角尚芒。<br>楚弓亡自得，郑璧假何常。<br>颂德牛腰重，横经马肆详。<br>酒兵天井动，饮器月氐良。<br>噩梦难料理，前尘费忖量。<br>糟床营壁垒，茗碗拣旗枪。<br>乍可歌鸲鹆，宁辞典。<br>持筹征绿醑，约法听红妆。<br>笑口灯花烂，灰心烛泪行。<br>有言多谬误，无处诉颠狂。<br>授色流眉眼，传杯啮口肪。<br>漏残河黯淡，舞罢斗低昂。<br>班马宵喧枥，邻鸡晓奋吭。<br>莫嫌相枕藉，旭日渐煌煌。</p>
<h3 id="云间诸君子再飨予于子玄之平原北皋子建斐然有作次韵和答四首"><a href="#云间诸君子再飨予于子玄之平原北皋子建斐然有作次韵和答四首" class="headerlink" title="云间诸君子再飨予于子玄之平原北皋子建斐然有作次韵和答四首"></a>云间诸君子再飨予于子玄之平原北皋子建斐然有作次韵和答四首</h3><p>松江蟹舍接鱼湾，箬笠舟信宿还。<br>爱客共寻张翰酒，开筵先酹陆机山。<br>吹箫声断更筹急，舞袖风回么鼓闲。<br>沉醉尚余心欲捣，江城悲角殷严关。<br>征歌选胜梦华年，装点清平觉汝贤。<br>灯下戏车开地脉，尊前酒户占天田。<br>吴姬却诉从军苦，禅客频拈赠妓篇。<br>看尽秋容存老圃，莫辞醉倒菊花前。<br>秋漏沉沉夜壑移，余杭新酒熟多时。<br>笙歌气暖灯花早，宴语风和烛泪迟。<br>上客紫髯依白发，佳人翠袖倚朱丝。<br>频年笑口真难得，黄色朝来定上眉。<br>几树芙蓉伴柳条，平川对酒碧天高。<br>湘江曲调传清瑟，汉代词人谥洞萧。<br>自有风怀消磊块，定无筹策到渔樵。<br>停杯莫话千年事，黄竹虚传送酒谣。</p>
<h3 id="霞老累夕置酒彩生先别口占十绝句记事兼订西山看梅之约"><a href="#霞老累夕置酒彩生先别口占十绝句记事兼订西山看梅之约" class="headerlink" title="霞老累夕置酒彩生先别口占十绝句记事兼订西山看梅之约"></a>霞老累夕置酒彩生先别口占十绝句记事兼订西山看梅之约</h3><p>酒暖杯香笑语频，军城笳鼓促霜晨。<br>红颜白发偏相滞，都是昆明劫后人。<br>兵前吴女解伤悲，霜咽琵琶戍鼓催。<br>促坐不须歌出塞，白龙潭是拂云堆。<br>促别萧萧班马声，酒波方溢烛花生。<br>当筵大有留欢曲，何苦凄凉唱渭城。<br>酒悲苦语正凄迷，刺促浑如乌夜栖。<br>欲别有人频顾烛，凭将一笑与分携。<br>会太匆匆别又新，相看无泪可沾巾。<br>金尊红烛浑如昨，但觉灯前少一人。<br>汉宫遗事剪灯论，共指青衫认泪痕。<br>今夕惊沙满蓬鬓，才知永巷是君恩。<br>渔庄谷水两垂竿，烽火频年隔马鞍。<br>从此音书凭锦字，小笺云母报平安。<br>缁衣居士白衣僧，世眼相看总不应。<br>消受暮年无个事，半衾暖玉一龛灯。<br>国西营畔暂传杯，笑口懵腾噤半开。<br>数日西山梅万树，漫山玉雪迟君来。<br>江村老屋月如银，绕涧寒梅破早春。<br>梦断罗浮听剥啄，扣门须拉缟衣人。</p>
<h3 id="答赠沈生麟二首"><a href="#答赠沈生麟二首" class="headerlink" title="答赠沈生麟二首"></a>答赠沈生麟二首</h3><p>玄圃熊熊剩夜光，机云殁后有文章。<br>中原伧父谁相问，长柄葫芦几许长。<br>云间多士久知名，祭酒亲题月旦评。<br>绵蕞即今闻辟召，沈生何似鲁诸生。</p>
<h3 id="赠云间顾观生秀才"><a href="#赠云间顾观生秀才" class="headerlink" title="赠云间顾观生秀才"></a>赠云间顾观生秀才</h3><p>（崇祯甲申，皖督贵阳公抗疏经画东南，请身任大江已北援剿军务、南参赞史。公专理陪京，兼制上游，特命余开府江浙，控扼海道。三方鼎立，连结策应，画疆分界，绰有成算。拜疏及国门，而三月十九之难作矣。顾秀才观生实在贵阳幕下，与谋削稿，余游云间，许孚为余言，始知之。请与相见，扁舟将发，明灯相对，抚今追昔，慨然有作。读予诗者，当悯予孤生皓首，亦曾阑入局中，备残棋之一着。而贵阳宾主苦心筹国，楸枰已往，局势宛然，亦将为之俯仰太息，无令泯没于斯世也。丙申阳月八日，漏下三鼓，书于白龙潭之舟中。）<br>东南建置画封疆，幕府推君借箸长。<br>铃索空教传铁锁，泥丸谁与奠金汤？<br>旌麾寂寞盈头雪，书记萧闲寸管霜。<br>此夕明灯抚空局，朔风残漏两茫茫。</p>
<h3 id="茸城惜别思昔悼今呈云间诸游好兼订霞老看梅之约共一千字"><a href="#茸城惜别思昔悼今呈云间诸游好兼订霞老看梅之约共一千字" class="headerlink" title="茸城惜别思昔悼今呈云间诸游好兼订霞老看梅之约共一千字"></a>茸城惜别思昔悼今呈云间诸游好兼订霞老看梅之约共一千字</h3><p>十六年来事，茸城旧话传。<br>千金征窈窕，百两艳神仙。<br>谷水为珠浦，昆山是玉田。<br>仙桃方照灼，人柳正蹁跹。<br>月姊行媒妁，天孙下聘钱。<br>珠衣身绰约，钿盒语缠绵。<br>命许迦陵共，星占柳宿专。<br>香分忉利市，花合夜摩天。<br>陌上催归曲，云间赠妇篇。<br>银河青琐外，朱鸟绿窗前。<br>秀水香车度，横塘锦缆牵。<br>画楼丹嶂埒，书阁绛云编。<br>小院优昙秘，闲庭玉蕊鲜。<br>新妆花四照，昔梦柳三眠。<br>笋迸茶山屋，鱼跳蟹舍椽。<br>余霞三泖塔，落日九峰烟。<br>忽忽星移纪，芒芒度失躔。<br>三江分汉塞，一水限秦川。<br>吴苑乌栖急，华亭鹤唳偏。<br>音书沉拨剌，怀袖裹潺。<br>命促凭抽矢，身危寄绝弦。<br>幕乌偷暇豫，舫雀信洄沿。<br>摇落萧辰候，苍茫华表颠。<br>莼鲈风飒尔，稻蟹种依然。<br>悬薄荒鱼ニ，重门叠马鞯。<br>兔丝迷旧陌，虎落记新阡。<br>兰羝羊触，罘ぜ冻雀穿。<br>左言童竖惯，右袒道途便。<br>芦管声啁哳，穹庐帐接连。<br>铜驼身有棘，金狄泪如铅。<br>元老周家重，恩波汉叶联。<br>长衢罗甲第，广宅埒平泉。<br>护敕黄麻拱，天书碧落镌。<br>百年更戟，千骑列戈。<br>沙道堤翻覆，云台像播迁。<br>西园营外宅，东阁拥中权。<br>伐岂牵羊后，班应诈马先。<br>只孙侔虎，怯薛领貂蝉。<br>潼酒天厨给，驼羹御席骈。<br>百丸追弹发，单骑挟俘还。<br>横海期盘马，长征哂ㄢ鸢。<br>河鲂嘉丙穴，宋子丽丁年。<br>玉帐夸韬略，金章颂圣贤。<br>鹳鹅前队戏，莺燕后车怜。<br>鼓吹浮，笙歌沸市廛。<br>横陈皆二八，下走亦三千。<br>茵席常沾吐，歌钟不解悬。<br>萦窗文练没，衔璧夜光圆。<br>改席妆频换，移灯剧屡悛。<br>帖腰连锁，堕髻倒弓缠。<br>顾曲三杯阕，留宾百戏阗。<br>星球抛蹴リ，花絮秋千。<br>撞末僮相值，竿头马欲真。<br>刀锋余{髟皮}{髟易}，剑器乱花钿。<br>交刃重重雪，跳丸步步莲。<br>满堂头掉运，四座笑便。<br>雁骛排行列，鱼龙角曼延。<br>老夫叨上客，大飨重加笾。<br>兀身如睡，喧う坐益坚。<br>酒兵围粉黛，拇阵斗婵娟。<br>一发推渠帅，三呼诧老拳。<br>宫人听教鼓，歌伎仗加鞭。<br>蹴踏风流阵，倾欹玳瑁筵。<br>睇流俄失面，靥笑已承颧。<br>吐手拈红袖，科头散白颠。<br>帘帷看啧啧，屋壁指ぉぉ。<br>谬误诚多矣，醒狂或有焉。<br>可应眉见睫，常用耳为。<br>明月愁难掇，晨风发未遄。<br>忧天良自哂，失日复何愆。<br>狼角横弧矢，参旗曳帛旃。<br>风霜双白鬓，天地一青毡。<br>设版临河汉，诛茅卜涧毡。<br>楚醪徒尔尔，鲁酒自戋戋。<br>羁旅存王粲，书生礼服虔。<br>铁龙新侣集，金马昔游捐。<br>岸谷非聊尔，耕桑各勉旃。<br>招邀倾绿醑，投赠劈红笺。<br>不问弹翎雀，相将拜杜鹃。<br>忧心风ベベ，壮节鼓[B225]々。<br>老大银筝畔，华年锦瑟边。<br>班荆殊慷慨，赠药重留连。<br>许掾来何暮，徐娘发未宣。<br>华颠犹踯躅，粉面亦。<br>月引归帆去，风将别袂牵。<br>无言循白发，有泪托弦。<br>身世缁尘化，心期皓首悬。<br>魂由天筮与，命荷鬼生全。<br>此日忧首，何时笑拍肩。<br>临行心痒痒，苦语泪溅溅。<br>去矣思虾菜，归欤老粥。<br>可知沦往劫，还许问初禅。<br>燕寝清斋并，明灯绣佛燃。<br>早梅千树发，索笑一枝嫣。<br>有美其人玉，相携女手卷。<br>冲寒罗袖薄，照夜缟衣妍。<br>领鹤巡荒圃，寻花上钓船。<br>白头香冉冉，素手月娟娟。<br>掩首频支策，长歌欲扣舷。<br>莫令渔父棹，芦雪独夤缘。</p>
<h3 id="沈雪樵行脚诗"><a href="#沈雪樵行脚诗" class="headerlink" title="沈雪樵行脚诗"></a>沈雪樵行脚诗</h3><p>西笑休嗟道路穷，纸窗穴外即长空。<br>一瓢在手堪行雨，两脚随身可御风。<br>槎泛银河堪鹊驾，书传锦字抵龙宫。<br>老夫局促鸡窠里，睡足三竿日正红。</p>
<h3 id="长至前三日吴门送龚孝升大宪颁诏岭南兼简曹秋岳左辖四首"><a href="#长至前三日吴门送龚孝升大宪颁诏岭南兼简曹秋岳左辖四首" class="headerlink" title="长至前三日吴门送龚孝升大宪颁诏岭南兼简曹秋岳左辖四首"></a>长至前三日吴门送龚孝升大宪颁诏岭南兼简曹秋岳左辖四首</h3><p>阳生岭表动吹葭，使节迢遥出内家。<br>可是饮冰宣诏草，只应冲雪看梅花。<br>春前黄木南云近，腊后红蕉北户赊。<br>同在罗浮香梦里，随君吟啸绕天涯。<br>夕阳吊古每停车，风度祠前噪晚鸦。<br>万里珠崖开几郡，千秋金镜属谁家？<br>天南日月周回迥，规外星辰布置赊。<br>却望苍梧瞻荡节，依然三殿领黄麻。<br>回首春明战齿牙，重重岭树喜周遮。<br>清流久已沉灰劫，钩党何当指汉家？<br>树叫钩魂刺促，穴衔窭梦交加。<br>分明一滴曹溪水，莫向恒河错算沙。<br>左官才子似长沙，杯酒相逢笑画蛇。<br>崖蜜盘中回苦味，岭梅笛里忆边笳。<br>肉身命礼三生石，法眼图披六叶花。<br>从此真依结香火，心香传记到南华。</p>
<h3 id="丙申至日为人题华堂新燕图"><a href="#丙申至日为人题华堂新燕图" class="headerlink" title="丙申至日为人题华堂新燕图"></a>丙申至日为人题华堂新燕图</h3><p>主人堂前海燕乳，差池上下衔泥语。<br>依约呢喃唤主人，主人开颜笑相许。<br>主人一去秋复春，燕子去作他家宾。<br>新巢非复旧庭院，旧燕喧呼新主人。<br>新燕频更主人面，主人新旧不相见。<br>多谢华堂新主人，珍重雕梁旧时燕。</p>
<h1 id="有学集卷八"><a href="#有学集卷八" class="headerlink" title="有学集卷八"></a>有学集卷八</h1><p>。长干塔光集</p>
<h3 id="读云林园事略追叙昔游凡一千字"><a href="#读云林园事略追叙昔游凡一千字" class="headerlink" title="读云林园事略追叙昔游凡一千字"></a>读云林园事略追叙昔游凡一千字</h3><p>（园为金坛于通判润甫别业，高皇帝驻师顾龙山，御制乐府有“望云林郁郁”之句，园以此立名。）<br>昔与于润甫，论文定缟。<br>招邀游云林，为我道罗缕。<br>某水复某山，一池又一屿。<br>榆柳藏曲折，莺花复沮洳。<br>数步一指点，旷奥领其绪。<br>名园依绿水，杜陵有诗谱。<br>筑堤截龙山，捍水作洲渚。<br>林气奔腾，奥隈势却拒。<br>水袭山亦属，卜筑乃得所。<br>高楼临层云，平视诸山俯。<br>方髻拥堕鬟，华阳伏左股。<br>川陆相纬经，禽鱼各俦伍。<br>亭台架云居，梯磴穿地腑。<br>桥断船孤泳，径窄树偏偻。<br>疏窗间复道，方屋幂梁柱。<br>宦违阴阳，篱落隔凉暑。<br>白水明夜山，赤日忄詹亭午。<br>篁幽不见天，梧阴半为雨。<br>老树拿龙蛇，苍藤窜鼯鼠。<br>却过交芦馆，旷然易天宇。<br>天开水容鲜，波澄云气聚。<br>菰蒲乱渚牙，蒹葭辨浦溆。<br>凫占涯，鹅鸭割水浒。<br>因思带グ，便欲理篙橹。<br>翼然墨光亭，映望如两序。<br>紫柏憨山师，巾瓶昔游处。<br>说偈音落落，留题字举举。<br>奇哉天人师，旷矣云林侣。<br>交芦芦本空，墨光光正吐。<br>至今松下风，谡如听握麈。<br>步既周流，杰阁起廊庑。<br>却望园事穷，胜览撮步武。<br>岸树一磔量，楼榭屈指数。<br>江梅初服靓，桃李晨妆妩。<br>池满青荷盖，花稀丹枫补。<br>碧晕净如拭，红芳湿可取。<br>莺捎帘外花，鹤梳镜中羽。<br>天然界画尽，粉本在尔许。<br>凭栏指顾人，画笥亦收贮。<br>主人乐斯游，酌客笑煦煦。<br>君为南塘客，余忝东桥主。<br>且听醉后歌，共曳灯前舞。<br>画师谁郑虔，点笔有杜甫。<br>莫令何将军，寂寞笑吾汝。<br>死别逾星终，绝哭叹宿莽。<br>于公有令子，跌宕不莽卤。<br>胸破千卷书，手张百石弩。<br>撰述园亭记，甲乙次州部。<br>开张一两行，标题颂皇祖。<br>万骑羽林军，六飞龙山坞。<br>郁郁云林句，天葩播乐府。<br>树眉署嘉名，大哉非夸诩。<br>神笔挥银钩，天戈玉斧。<br>便殿虎文衣，吉日岐阳鼓。<br>三叹思整冠，循发手空抚。<br>揽笔泪绠縻，俯仰道今古。<br>缅惟盛明世，乾爻正九五。<br>东风恒入律，青云上干吕。<br>规矩用高曾，辈行袭组。<br>官营绛守居，私筑平泉墅。<br>草木咸清嘉，禽鱼并安堵。<br>药栏引仙鸡，花铃语鹦鹉。<br>流莺助管弦，立鹤列童竖。<br>良常醴不薄，于家酒方醑。<br>食单先子鹅，偏劝取鲂。<br>南食罗豪鲎，盘筵斗ХЦ。<br>燕赏穷朝昏，即事忘行旅。<br>相期问东家，惜别指南浦。<br>呜呼离乱余，周道泣禾黍。<br>六博天神负，一掷乾坤赌。<br>皮我须弥风，摆磨初禅炬。<br>珠宫决罘ぜ，琼台掘柱础。<br>长杨罢旌旗，御宿弛禁。<br>所至丧榆，伊谁保桑土。<br>金谷无飞灰，玉山有焦土。<br>砥室填粪壤，雕栏劈烧煮。<br>芳兰Θ作薪，嘉禾化为橹。<br>幸哉云林园，有子克干蛊。<br>华构尚言言，文石更楚楚。<br>林莺拣新枝，巢燕依旧乳。<br>前荣列琴书，中堂考钟。<br>巍然七日后，宁非神所与。<br>残生感物化，抚卷独延伫。<br>昔梦挂眉睫，新愁搅肠肚。<br>村居堂有秸，蓬门版为户。<br>窗鸡聊共谈，床蚁敢予侮。<br>拳曲盘木根，慵惰卧瓜窳。<br>昏花眼衤离，摇落齿龃龉。<br>井愁系腰观，杖喜过头拄。<br>策足定无津，藏书或有楮。<br>因君记景物，使我念燕胥。<br>流连郑谷幽，恻怆周原。<br>丰草下贡鬯，竹箭征集苦。<br>但谋白堕醉，焉用实沈诅。<br>闲看鼠盗瓜，忙笑狙贼芋。<br>灌畦野人能，种菜英雄腐。<br>怀哉燕鸡豚，及尔继酒脯。<br>莫笑溺人笑，还伤歌者苦。<br>整齐北户录，摒当上林簿。<br>它时重载笔，雒阳记园圃。</p>
<h3 id="秋日曝书得鹤江生诗卷题赠四十四韵"><a href="#秋日曝书得鹤江生诗卷题赠四十四韵" class="headerlink" title="秋日曝书得鹤江生诗卷题赠四十四韵"></a>秋日曝书得鹤江生诗卷题赠四十四韵</h3><p>老大归空门，沉心研内典。<br>钞解首楞严，目眵指亦茧。<br>诗筒如束笋，堆案不遑展。<br>虫蚀每成字，蛛网旋生藓。<br>今年中秋日，十轴粗告蒇。<br>暇日理素书，秋阳晒残卷。<br>鹤江一编诗，宛然在箧衍。<br>快读三四章，老眼霍如洗。<br>得意手欲笑，沉吟须尽。<br>君诗有远体，拂拭忌脓腆。<br>素心苦刻，烦嚣务裁扌前。<br>咏怀多短章，雅谈学古选。<br>么弦叶弧桐，清音自婉转。<br>乐府怀讽谕，定哀托微阐。<br>将希长庆风，庶遵仲初撰。<br>今体非繁{艹仍}，蓄意聊拨遣。<br>望尘绝投献，当筵谢酬饯。<br>俗音忘平和，忄舀垭任乖舛。<br>雪山妙歌声，清净复柔软。<br>蔼蔼春空云，白衣见舒卷。<br>苍苍蒹葭水，绿波正清浅。<br>以此知其人，金寒泽有铣。<br>董帷繁露滋，郑圃冷风善。<br>徒步走秦州，单衣不装袢。<br>留滞嗤贾胡，高吟忘重趼。<br>叹息岐阳狩，怅望空同辇。<br>临洮牧马骄，渔阳突骑殄。<br>原庙仰衣冠，新丰忆鸡犬。<br>吟成嗌独哽，歌罢泪双泫。<br>吁嗟十年来，诗家炽坛。<br>甲自言尊，迹蹂互相践。<br>土龙惊ㄦ，涂车逞引。<br>枝叶争扯，糟ㄤ共沉湎。<br>独抱朱丝弦，褐被甘偃蹇。<br>视彼一吹，岂惜知音鲜。<br>嗟余老慵惰，词场罢。<br>无能立赤帜，为君署禁扁。<br>吟赏徒自知，婀向谁辨。<br>敢云过屠门，大嚼快永隽。<br>题诗刻苕华，聊用别需Й。<br>萧晨将戒寒，遗民在沟畎。<br>新诗何用多，残年共须勉。<br>君如终念我，一水会乘め。<br>荒村红豆庄，寒灯为君剪。</p>
<h3 id="大观太清楼二王法帖歌"><a href="#大观太清楼二王法帖歌" class="headerlink" title="大观太清楼二王法帖歌"></a>大观太清楼二王法帖歌</h3><p>神霄天子恢皇纲，重镌阁帖焕宝章。<br>干戈久忘熙陵绩，图书欲压淳化藏。<br>侍书著摹换钩榻，太师京识新褫装。<br>太清危楼切霄汉，乙夜御览回虹光。<br>大观承平过星纪，宣和板荡垂靖康。<br>声明文物埽松漠，翰林子墨炎昆冈。<br>驼载唐碑失定武，毡裹周鼓残岐阳。<br>册府秘阁俱已矣，长沙戏鱼徒相望。<br>新绛澡笔改东库，亮字损本来摧场。<br>二府拜赐传掌故，三馆审定看堵墙。<br>良常新铭不在世，羽陵旧蠹余几行。<br>君从何处购此本，右军墨迹兼小王。<br>续帖真成廿卷羡，万签何似二本良。<br>墨华晶光出匮纸，笔阵折抹生锋芒。<br>晴窗临摹挟飞动，几展玩铺云肪。<br>裂文木直非剥损，痕银锭谁低昂？<br>从今鉴定归米薛，不收慰问嗤梁唐。<br>但看鸾翔与凤翥，焉用冷金并硬黄。<br>呜呼此本不易得，摩娑使我神惨伤。<br>自从京阙暗戎马，又使馆阁沦沧桑。<br>人间西清禁苑，天上东壁埋文昌。<br>橐驼交迹践竹素，牛马渍汗沉缥缃。<br>甲衣狼藉剔钿锦，炮车迸裂穷琳琅。<br>游家兰亭填爨下，褚摹禊帖掷道旁。<br>鲁公孝经麻姑字，儿童插标叫市坊。<br>卷轴遑恤三千富，款书宁数丈二长。<br>白麻何处博青缥，碧笺翻喜归黄肠。<br>奇哉一本独完好，岂无六丁下取将。<br>展卷俄惊标识改，开奁先嗅古墨香。<br>印缝无烦辨分剪，破体仍与论偏傍。<br>何年瓦官阁鸱吻，有客山阴搜屋梁。<br>玉躞金题重惜，褚妍欧怪空辉煌。<br>已堪唐陵比玉匣，重许汉室开珠囊。<br>伤心西升失至宝，漫眼东观欲发狂。<br>吾家圆印铭忠孝，长依书史缄箧箱。<br>作歌无才继石鼓，开笔载拜朝墨皇。</p>
<h3 id="题含光法师像二首"><a href="#题含光法师像二首" class="headerlink" title="题含光法师像二首"></a>题含光法师像二首</h3><p>莲子峰头说法僧，青松骨格鹤仪形。<br>何当兀坐看云汉，应与虚空共讲经。<br>讲罢清凉疏一回，西堂趺坐陷炉灰。<br>谁拈咬蚤家常话，忽漫天花下讲台。</p>
<h3 id="题画"><a href="#题画" class="headerlink" title="题画"></a>题画</h3><p>ベベ秋声卷白波，青山断处暮云多。<br>沉沙折戟无消息，卧看千帆掠槛过。</p>
<h3 id="燕子矶舟中作"><a href="#燕子矶舟中作" class="headerlink" title="燕子矶舟中作"></a>燕子矶舟中作</h3><p>轻寒小病一孤舟，送客江干问昔游。<br>老有心情依佛火，穷无涕泪洒神州。<br>舞风矶燕如尾，吹浪江豚也白头。<br>水阔天高愁骋望，寻思但是莫登楼。</p>
<h3 id="金陵寓舍赠梁溪邹流绮"><a href="#金陵寓舍赠梁溪邹流绮" class="headerlink" title="金陵寓舍赠梁溪邹流绮"></a>金陵寓舍赠梁溪邹流绮</h3><p>第二泉流乳水腴，跳珠氵敕石润雕枯。<br>读书昔已过袁豹，纟由史今当继董狐。<br>金匮旧章周六典，玉衣原庙汉三都。<br>冶城载笔霜风候，还与幽人拜鼎湖。</p>
<h3 id="擢歌十首为豫章刘远公题扁舟江上图"><a href="#擢歌十首为豫章刘远公题扁舟江上图" class="headerlink" title="擢歌十首为豫章刘远公题扁舟江上图"></a>擢歌十首为豫章刘远公题扁舟江上图</h3><p>家世休论旧相韩，烟波千里一渔竿。<br>扁舟莫放过徐泗，恐有人从圯上看。<br>卯金之子有文章，太乙燃藜下取将。<br>百道光芒吹不尽，散为渔火照沧浪。<br>吴江烟艇楚江潮，濑上芦中恨未消。<br>重过子胥行乞地，秋风无伴自吹箫。<br>楚尾吴头每刺船，藏舟夜半事依然。<br>阴符三卷篝灯读，不及南华有内篇。<br>黯淡江山夜未晨，满天风露罨吟身。<br>只因牛渚舟中月，曾照千秋咏史人。<br>扁舟惯听浪淘声，昨日危沙今日平。<br>惟有江豚吹白浪，夜来还抱石头城。<br>曾向浔阳溯上游，错将九派恨江流。<br>越江何事仍回棹，不分樵风趁两头。<br>一棹延缘风露堆，洞庭木叶打头来。<br>隔船渔叟醉歌去，陪侍龙君夜宴回。<br>东皇太乙启朝晖，望拜船头露未。<br>莫笑渔家无法服，随身青箬绿蓑衣。<br>擢歌声断楚江烟，衤发衤グ倚足眠。<br>半夜欢呼看堠火，横江削荡渔船。</p>
<h3 id="顾与治书房留余小像自题四绝句"><a href="#顾与治书房留余小像自题四绝句" class="headerlink" title="顾与治书房留余小像自题四绝句"></a>顾与治书房留余小像自题四绝句</h3><p>峻テ瘦颊隐灯看，况复撑衣骨相寒。<br>指示傍人浑不识，为他还着古衣冠。<br>苍烟白发是何人，试问陶家形影神。<br>揽镜端详聊自喜，莫应此老会分身。<br>数卷函书倚净瓶，匡床兀坐白衣僧。<br>骊山老母休相问，此是西天贝叶经。<br>褪粉蛛丝网角巾，每烦棕拂拭煤尘。<br>凌烟褒鄂知无分，留与书堆伴古人。</p>
<h3 id="燕子矶归舟作"><a href="#燕子矶归舟作" class="headerlink" title="燕子矶归舟作"></a>燕子矶归舟作</h3><p>不成送别不成游，脚气人扶下小舟。<br>作恶情怀思中酒，薄寒筋江怯登楼。<br>金波明月如新样，铁锁长江是旧流。<br>风物正于秋老尽，芦花枫叶省人愁。</p>
<h3 id="题画-1"><a href="#题画-1" class="headerlink" title="题画"></a>题画</h3><p>橹背指青山，浪打船头上。<br>曼声时一啸，聊答江涛响。</p>
<h3 id="题许有介诗集"><a href="#题许有介诗集" class="headerlink" title="题许有介诗集"></a>题许有介诗集</h3><p>坛坫分茅异，诗篇束笋同。<br>周溶东越绝，许友八闽风。<br>世乱才难尽，吾衰论自公。<br>水亭频剪烛，抚卷意何穷。</p>
<h3 id="水亭承邓元昭致饩诸人偶集醉饱戏书为谢"><a href="#水亭承邓元昭致饩诸人偶集醉饱戏书为谢" class="headerlink" title="水亭承邓元昭致饩诸人偶集醉饱戏书为谢"></a>水亭承邓元昭致饩诸人偶集醉饱戏书为谢</h3><p>蓬池美荐冰醪，食指纷然动尔曹。<br>三叹何曾知属厌，八珍空复羡淳熬。<br>腹腴放箸烦偏劝，朐末堆盘笑老饕。<br>明日洗厨重速客，未愁萝卜旋生毛。</p>
<h3 id="桥山"><a href="#桥山" class="headerlink" title="桥山"></a>桥山</h3><p>万岁桥山奠永宁，守祧日月镇常经。<br>青龙阁道蟠空曲，玄武钩陈卫杳冥。<br>坠地号弓依寝庙，上陵带剑仰神灵。<br>金舆石马依然在，蹴踏何人夙夜听？</p>
<h3 id="一年"><a href="#一年" class="headerlink" title="一年"></a>一年</h3><p>一年建号小朝廷，遗恨虚传覆典刑。<br>岂有庭花歌后阁，也无杯酒劝长星。<br>吹唇沸地狐群力，面含沙蜮鬼灵。<br>奸佞不随京雒尽，尚流余毒螫丹青。</p>
<h3 id="蕉园"><a href="#蕉园" class="headerlink" title="蕉园"></a>蕉园</h3><p>蕉园焚藁总凋零，况复中州野史亭。<br>温室话言移汉树，长编月朔改唐。<br>谀闻人自讹三豕，曲笔天应下六丁。<br>东观西清何处所，不知汗简为谁青？</p>
<h3 id="鸡人"><a href="#鸡人" class="headerlink" title="鸡人"></a>鸡人</h3><p>鸡人唱晓未曾停，仓卒衣冠散聚萤。<br>执热汉臣方借箸，畏炎北骑已扬ぎ。<br>刺闺痛惜飞章罢，讲殿空烦侧坐听。<br>肠断覆杯池畔水，年年流恨绕新亭。</p>
<h3 id="丁酉长至宿长干禅榻"><a href="#丁酉长至宿长干禅榻" class="headerlink" title="丁酉长至宿长干禅榻"></a>丁酉长至宿长干禅榻</h3><p>登台无笔可书祥，长至长干拜履长。<br>佛日也应添一线，岁华聊复记三阳。<br>灰飞玉吹禅火，月傍金轮助塔光。<br>夜静花宫喧鼓角，梦回肠断殿东廊。</p>
<h3 id="小至夜月蚀纪事"><a href="#小至夜月蚀纪事" class="headerlink" title="小至夜月蚀纪事"></a>小至夜月蚀纪事</h3><p>蟾蜍蚀月报黄昏，冬至阳生且莫论。<br>飞上何曾为玉镜，落来那得比金盆。<br>朦胧自绕飞乌羽，昏黑谁招顾兔魂。<br>画尽炉灰人不寐，一星宿火养微温。</p>
<h3 id="至日作家书题二绝句"><a href="#至日作家书题二绝句" class="headerlink" title="至日作家书题二绝句"></a>至日作家书题二绝句</h3><p>至日裁书报孟光，封题冻笔蘸冰霜。<br>ヤ檀灯下如相念，但读楞严莫断肠。<br>松火柴门红豆庄，稚孙娇女共扶床。<br>金陵无物堪将寄，分与长干宝塔光。</p>
<h3 id="丁酉仲冬十有七日长至礼佛大报恩寺偕石溪诸道人然灯绕塔乙夜放光应愿欢喜敬赋二十韵纪其事"><a href="#丁酉仲冬十有七日长至礼佛大报恩寺偕石溪诸道人然灯绕塔乙夜放光应愿欢喜敬赋二十韵纪其事" class="headerlink" title="丁酉仲冬十有七日长至礼佛大报恩寺偕石溪诸道人然灯绕塔乙夜放光应愿欢喜敬赋二十韵纪其事"></a>丁酉仲冬十有七日长至礼佛大报恩寺偕石溪诸道人然灯绕塔乙夜放光应愿欢喜敬赋二十韵纪其事</h3><p>空门至日拜空王，肃穆炉烟玉几旁。<br>是夜然灯多宝塔，此心祈见白毫光。<br>钟鸣围绕高低级，梵罢低徊左右厢。<br>良久下方仍黑暗，少焉东壁破昏黄。<br>科头老衲惊呼急，秃袖中宫指顾详。<br>昱曜乍看银色涌，晶荧谛视玉毫长。<br>一重栏明初地，半壁琉璃映十方。<br>钩锁金铺连白道，弥漫碧落隐红墙。<br>水晶宫阙遥分影，天汉星文暗助芒。<br>共说丹炉呈变幻，又言火树漾低昂。<br>似悬荔子银青色，欲落蒲萄紫翠瓤。<br>交络倩谁排帝网，铺舒那得截云肪。<br>露盘莹烛如移级，雕角搓挪欲差行。<br>斫树不愁伤玉斧，雨花还喜见金床。<br>红绡夜静香为界，白僧归月在廊。<br>舍利冥心观掌果，灯轮弹指敛毫芒。<br>长依慧火消灰劫，但倚光严入道场。<br>欢极身云都涌现，归来毛孔亦清凉。<br>帝心鸿朗开三宝，佛日弘明长一阳。<br>大地何曾忘玉镜？并天还欲理珠囊。<br>慈恩盛事人能记，乙夜斋宫每降香。</p>
<h3 id="橘社吴不官以雁字诗见示凡十二章戏为属和亦如其数"><a href="#橘社吴不官以雁字诗见示凡十二章戏为属和亦如其数" class="headerlink" title="橘社吴不官以雁字诗见示凡十二章戏为属和亦如其数"></a>橘社吴不官以雁字诗见示凡十二章戏为属和亦如其数</h3><p>刻画苍穹入杳冥，纵横碧落不曾停。<br>廓填地界成飞白，点染天池付杀青。<br>竺国西来翻旧译，燕然北去换新铭。<br>行间莫笑如乌合，风后亲传鸟阵经。<br>描画虚空自古难，故应落笔便阑珊。<br>问奇直欲凌霄汉，运帚真能刷羽翰。<br>嘹唳叫云愁曳白，连翩映日喜书丹。<br>弥天布皆文字，篆刻雕虫任汝看。<br>天门荡屡经过，凤翥鸾翔共揣摩。<br>飞过碧空真迹在，影留寒水草书多。<br>随身八法皆成永，破体双钩惯学戈。<br>为问世间摹榻手，砚凹作臼欲如何。<br>蝇头虿尾正纷纭，点缀天公赖有君。<br>飞上高堂谁掣肘，来迟长至好书云。<br>羽毛向晚援毫懒，指爪禁寒画肚勤。<br>最后一行余阿买，八分聊可张吾军。<br>阳九文章黯劫灰，帝令阳鸟捧书来。<br>笔过华顶初惊落，文到衡阳始却回。<br>天一诏将凫乙辨，三千牍为鹜行裁。<br>云飞莫叹孤翼，鸿业深资润色才。<br>劲骨丰翰信所如，长空匹练任铺舒。<br>风披汉檄追飞将，电抹边尘插羽书。<br>错落星文行墨里，整齐露布翰林余。<br>可知是物关兵气，莫指金天认鲁鱼。<br>岁岁随阳不畏冬，凭将咫尺写天容。<br>遮河负轮高掌，障日修罗避笔锋。<br>行布偏傍文历历，纡回剔抉语雍雍。<br>虞罗莫漫夸秦网，落翮还成大小峰。<br>龙汉分明纪历年，昭回文物上青天。<br>纷纷折抹违沙地，往往横斜避箭弦。<br>点画盘拿齐向日，画图罗缕总凌烟。<br>浯溪老笔谁能继？片石磨待尔镌。<br>鸿一画梵天初，雪后霜前散碧虚。<br>绝塞阵深戈夭矫，长门灯暗磔纡徐。<br>颂里黄麻帖，孔雀屏前红锦书。<br>故国飘零兄弟尽，上林尺素独愁余。<br>班联旧驻日华东，退次频惊羽风。<br>飞入冥冥常削牍，愁来咄咄亦书空。<br>衔芦大有挥戈兴，谋稻深惭识字功。<br>铁索银钩谁比并，千秋铭勒五云中。<br>中天神笔扫氤氲，体势蝉联诅楚文。<br>磊落数行前作队，参差一旅后能军。<br>钩挑白地黄沙断，栏界乌丝紫塞分。<br>下土临池皆侍从，不知谁策雁王勋。<br>迢遥中竺度恒沙，名句声中形影赊。<br>敢以羽群从八部，愿将爪力演三车。<br>行行数墨非忘指，字字回文欲贯花。<br>暂向曲江题塔了，雨成池畔是吾家。</p>
<h3 id="秦淮水亭逢旧校书赋赠十二首"><a href="#秦淮水亭逢旧校书赋赠十二首" class="headerlink" title="秦淮水亭逢旧校书赋赠十二首"></a>秦淮水亭逢旧校书赋赠十二首</h3><p>不裹宫妆不女冠，相逢只作道人看。<br>水亭十月秦淮上，作意西风打面寒。<br>妆阁书楼失绛云，香灯绣佛对斜曛。<br>临风一语凭相寄，红豆花前每忆君。<br>旗亭宫柳锁朱扉，官烛膏残别我归。<br>今日逢君重记取，横波光在旧罗衣。<br>目笑参差眉语长，无风兰泽自然香。<br>分明十四年来梦，是梦如何不断肠。<br>棋罢歌残抱影眠，冰床雪被旧因缘。<br>如今老去翻惆怅，重对残说往年。<br>瘦沈风狂可奈何，情痴只较一身多。<br>荒坟那有相思树，半死枯松绊女罗。<br>锁弓鞋总罢休，烛灰蚕死恨悠悠。<br>思量拥髻悲啼夜，若个情人不转头。<br>金字经残香母微，啄铃红觜语依稀。<br>新裁道服莲花样，也学雕笼旧雪衣。<br>贝叶光明佛火青，贯花心口不曾停。<br>侬家生小能持诵，鹦鹉亲歌般若经。<br>高上青天低下泉，邻家女伴似秋千。<br>金经半卷千声佛，消得西堂一穗烟。<br>水沉烟寂妙香清，玉骨冰心水观成。<br>弹指五千经藏转，青莲花向舌根生。<br>投老心期结净瓶，自消笺注讲金经。<br>诸天围绕君应看，共向针锋列坐听。</p>
<h3 id="和普照寺纯水僧房壁间诗韵徼无可幻光二道人同作"><a href="#和普照寺纯水僧房壁间诗韵徼无可幻光二道人同作" class="headerlink" title="和普照寺纯水僧房壁间诗韵徼无可幻光二道人同作"></a>和普照寺纯水僧房壁间诗韵徼无可幻光二道人同作</h3><p>古殿灰沈朔吹浓，江梅寂历对金容。<br>寒侵牛目冰间雪，老作龙鳞烧后松。<br>夜永一灯朝露寝，更残独鬼哭霜钟。<br>可怜漫壁横斜字，剩有三年碧血封。</p>
<h3 id="水亭拨闷二首"><a href="#水亭拨闷二首" class="headerlink" title="水亭拨闷二首"></a>水亭拨闷二首</h3><p>不信言愁始欲愁，破窗风雨面淮流。<br>往歌来哭悲瞿鹆，莫雨朝云乐爽鸠。<br>揽镜每循宵茁发，拥衾常护夜飞头。<br>黄衫红袖今余几？谁上城西旧酒楼。<br>琐闱夕拜不知繇，热铁飞身一旦休。<br>岂有闭唇能遁舌，更无穴颈可生头。<br>市曹亲鬼争颅额，长夜冤魂怨镯镂。<br>狼籍革胶供一笑，君王不替偃师愁。</p>
<h3 id="示藏社介丘道人兼识乩神降语"><a href="#示藏社介丘道人兼识乩神降语" class="headerlink" title="示藏社介丘道人兼识乩神降语"></a>示藏社介丘道人兼识乩神降语</h3><p>长干藏社结长期，雪柱冰棱扣击时。<br>横埽葛藤谈满字，细寻行墨问三伊。<br>并舟分月人皆见，两镜交光汝莫疑。<br>珍重天宫催结集，犍锥声已报须弥。</p>
<h3 id="腊月八日长干薰塔同介道人孙鲁山薛更生黄舜力盛伯含众居士"><a href="#腊月八日长干薰塔同介道人孙鲁山薛更生黄舜力盛伯含众居士" class="headerlink" title="腊月八日长干薰塔同介道人孙鲁山薛更生黄舜力盛伯含众居士"></a>腊月八日长干薰塔同介道人孙鲁山薛更生黄舜力盛伯含众居士</h3><p>白毫亲见相轮开，腊改嘉平绕塔来。<br>梵呗经声笼ㄆ角，ヤ檀香气结楼台。<br>千灯昱耀然罗刹，一雨霏微浣劫灰。<br>共作四禅天上侣，紫金光里首重回。</p>
<h3 id="秦淮花烛词四首"><a href="#秦淮花烛词四首" class="headerlink" title="秦淮花烛词四首"></a>秦淮花烛词四首</h3><p>宝马香车火树中，沉香甲煎燎霜空。<br>渡头花烛催桃叶，午夜秦淮一水红。<br>宝镜台前玉树枝，绮疏朝日晓妆迟。<br>梦回五色江郎笔，一夜生花试画眉。<br>冰弦三叠奏琴心，双舞胎仙和好音。<br>莫鼓人间求凤曲，远山那得似青琴。<br>翻罢阴符香篆阑，洞房银烛辟轻寒。<br>灯前壁上芙蓉色，总向金莲影里看。</p>
<h3 id="金陵归过句容柬临川李学使二首"><a href="#金陵归过句容柬临川李学使二首" class="headerlink" title="金陵归过句容柬临川李学使二首"></a>金陵归过句容柬临川李学使二首</h3><p>珠衣玉简出台端，丹笔抡材最汉官。<br>东箭采揉输贡尽，南金冶铸许身难。<br>秦时腊为茅家改，梁代云于岭上看。<br>驻节华阳冰雪候，朝元望拜七真坛。<br>临川诗笔藻图垂，才子于今擅总持。<br>楮叶莲华微妙理，红泉玉茗订新词。<br>定林旧隐霜筠老，片石寒山劫烧遗。<br>剩欲过从论剪烛，冰车辘与君辞。</p>
<h3 id="句容崇明寺登毗卢阁"><a href="#句容崇明寺登毗卢阁" class="headerlink" title="句容崇明寺登毗卢阁"></a>句容崇明寺登毗卢阁</h3><p>古寺嘉名金榜纹，毗卢杰阁瞰层云。<br>石城尚拥黄图势，茅岭仍回┇字文。<br>震旦山河终自在，须弥日月不曾分。<br>凭栏欲听人天语，树网风铃已报闻。</p>
<h3 id="投宿崇明寺僧院有感二首"><a href="#投宿崇明寺僧院有感二首" class="headerlink" title="投宿崇明寺僧院有感二首"></a>投宿崇明寺僧院有感二首</h3><p>秋卷风尘在眼前，苍茫回首重潸然。<br>居停席帽曾孙在，驿客毡车左担便。<br>日薄冰山围大地，霜清木介矗诸天。<br>禅床投宿如残梦，半壁寒灯耿夜眠。<br>禾黍陪京夕照边，驱车沾洒孝陵烟。<br>周郊昔叹为牺地，蓟子今论铸狄年。<br>纶邑一成人易老，华阳十赉诰虚传。<br>颠毛种种心千折，只博僧窗一宿眠。</p>
<h3 id="金陵杂题绝句二十五首继乙未春留题之作"><a href="#金陵杂题绝句二十五首继乙未春留题之作" class="headerlink" title="金陵杂题绝句二十五首继乙未春留题之作"></a>金陵杂题绝句二十五首继乙未春留题之作</h3><p>淡粉轻烟佳丽名，开天营建记都城。<br>而今也入烟花录，灯火樊楼似汴京。<br>一夜红笺许定情，十年南部早知名。<br>旧时小院湘帘下，犹记鹦哥唤客声。<br>钏动花飞戒未赊，隔生犹护旧袈裟。<br>青溪东畔如花女，枉赠亲身半臂纱。<br>惜别欢留限马蹄，勾阑月白夜乌栖。<br>不知何与汪三事，趣我欢娱伴我啼。<br>别样风怀另酒肠，伴他薄幸耐他狂。<br>天公要断烟花种，醉杀瓜州萧伯梁。<br>抖擞征衫趁马蹄，临行渍酒雨花西。<br>于今墓草南枝句，长伴昭陵石马嘶。<br>顿老琵琶旧典刑，檀槽生涩响丁零。<br>南巡法曲谁人问，头白周郎掩泪听。<br>临岐红泪溅征衣，不信平时交语稀。<br>看取当风双蛱蝶，未曾相逐便分飞。<br>金陵惜别感秋萤，执手前期鬓易星。<br>君去我归分赠处，劳劳亭是短长亭。<br>丛残红粉念君恩，女侠谁知冠白门？<br>黄土盖棺心未死，香丸一缕是芳魂。<br>水榭新诗赞戒香，横陈嚼蜡见清凉。<br>五陵年少多情思，错比横刀浪子肠。<br>旧曲新诗压教坊，缕衣垂白感湖湘。<br>闲开闰集教孙女，身是前朝郑妥娘。<br>人亻疑阳秋家汗青，天戈鬼斧付沉冥。<br>赤龙重焰蕉园火，烧却元家野史亭。<br>闽山桂海饱炎霜，诗史酸辛钱幼光。<br>束笋一编光怪甚，夜来山鬼守奚囊。<br>杜陵矜重数篇诗，吾炙新编不汝欺。<br>但恐旁人轻着眼，针师门有卖针儿。<br>于一抠衣请论文，高曾规矩只云云。<br>老夫口噤如喑哑，梦语如何举似君。<br>卢前王后莫相疑，日下云间岂浪垂。<br>江左文章流辈在，何曾道有蔡充儿。<br>帝车南指岂人谋，河岳英灵气未休。<br>昭代可应无大树，汝曹何苦作蚍蜉。<br>挟弹探丸辇毂雄，老人望八臂生风。<br>夜深占月高冈上，太白今过第几宫。<br>面似桃花盛茂开，隐囊画笥日徘徊。<br>郎君会造逡巡酒，数笔云山酒一杯。<br>江左英姿自处囊，生儿亦号汉周郎。<br>碧笺黄纸疏窗下，映日钩摹大小王。<br>西佩心衔五世悲，饰巾祈死复何疑？<br>天公趣召非聊尔，一个唐朝宰相儿。<br>披发何人夜叫天？亡羊臧更堪怜！<br>长髯衔口填黄土，肯施维摩结净缘。<br>长干塔绕万枝灯，白玉毫光涌玉绳。<br>铃铎分明传好语，道人谁是佛图澄。<br>采药虚无弱水东，飙轮仍傍第三峰。<br>玉宸他日论班位，应次高辛展上公。</p>
<h3 id="读建阳黄帅先小桃源记戏题短歌"><a href="#读建阳黄帅先小桃源记戏题短歌" class="headerlink" title="读建阳黄帅先小桃源记戏题短歌"></a>读建阳黄帅先小桃源记戏题短歌</h3><p>未为武夷游，先得桃源记。<br>小桃源在幔亭旁，别馆便房列仙治。<br>黄生卜筑才十年，七日小劫弥烽烟。<br>山神&lt;冒毛&gt;&lt;毛&gt;请回驾，洞口仍封小有天。<br>来奔窜冶城左，手持记诗揶揄我。<br>选胜搜奇在尺幅，食指蠕动颐欲朵。<br>彭之后武夷君，我是婆留最小孙。<br>包茅欲作干鱼祭，卧榻那容鼻鼾存？<br>老夫不似刘子骥，仙源但仗渔人指。<br>冯将此记作券书，设版焦瑕自今始。<br>君不见三千铁弩曾射潮，汉东弹丸亦如此。</p>
<h1 id="有学集卷九"><a href="#有学集卷九" class="headerlink" title="有学集卷九"></a>有学集卷九</h1><p>。红豆初集</p>
<h3 id="题孟阳仿大痴仙山图"><a href="#题孟阳仿大痴仙山图" class="headerlink" title="题孟阳仿大痴仙山图"></a>题孟阳仿大痴仙山图</h3><p>（万历丁巳夏五月，余与孟阳栖拂水山庄。中峰雪崖师藏大痴仙山图，相邀往观。是日毒热，汗濯濯滴舆上，日落仍还。次日，孟阳忆之，作图，笔砚燥渴，点染作焦墨状，至今犹可辨也。去画时四十一年，孟阳仙去亦十五年矣。子羽偶从集上购得以示余。人世俯仰，不堪把玩。孟阳每拈《首楞严》中前尘影事一语，念之惘然，因作歌题其上。）<br>大痴老人游华山，白云氵翁起衫袖间。<br>玉箫声满车箱谷，抗手招邀竟不还。<br>孟阳不乐人间住，烧松点墨天都去。<br>三十六峰云海中，白月吴吟向何处？<br>爱画都于画笥探，湖桥东畔石城南。<br>每对山窗图粉本，更从禅榻仿浮岚。<br>纸上流年去无迹，笔端白汗犹堪滴。<br>故人风致剩残缣，老我颠毛比焦墨。<br>楞严影事不吾欺，落卸前尘午梦迟。<br>两翁执手仙山里，莫漫轩渠笑我痴。</p>
<h3 id="和些庵和尚补山堂歌"><a href="#和些庵和尚补山堂歌" class="headerlink" title="和些庵和尚补山堂歌"></a>和些庵和尚补山堂歌</h3><p>床头双剑匣龙虎，绣涩悲吟养毛羽。<br>宵来光怪横甲兵，弥天倒写修罗雨。<br>柴门白浪平江湖，天宫巨峨地极孤。<br>闪电金蛇裂如线，忄党恍岂知天有无？<br>有人用管量天咫，我笑斯人梦梦耳。<br>山僧贻我补山歌，使我沉忧霍然起。<br>南条天高岭千叠，何人移置沙湾里？<br>长沙铜柱不曾腐，规外星辰九嶷补。<br>东海扬尘未移日，剩水残山何足数？<br>眼前突兀见此堂，摩空浴日开洪荒。<br>长歌仰视天苍苍，河曲智叟徒徨。</p>
<h3 id="送人还白门"><a href="#送人还白门" class="headerlink" title="送人还白门"></a>送人还白门</h3><p>冒絮支床老病身，闭门消煞二分春。<br>经残自乞邻家火，客到聊除坐榻尘。<br>流水故依垂钓叟，桃花但引捕渔人。<br>秦淮旧日邀游侣，柳市镫船念我频。</p>
<h3 id="送萧孟还金陵"><a href="#送萧孟还金陵" class="headerlink" title="送萧孟还金陵"></a>送萧孟还金陵</h3><p>鸡黍交期雪涕频，相看不语且沾巾。<br>须眉历落如吾友，谈笑分明见故人。<br>草白金陵吴殿月，花开铁柱晋时春。<br>西江朋旧如相问，破屋秋风剩此身。</p>
<h3 id="六安黄夫人邓氏"><a href="#六安黄夫人邓氏" class="headerlink" title="六安黄夫人邓氏"></a>六安黄夫人邓氏</h3><p>铙歌鼓吹竟芳辰，娘子军前喜气新。<br>绣昔闻梁刺史，锦车今比汉夫人。<br>须眉男子原无几，粉黛英雄自有真。<br>还待麻姑擘麟脯，笑看东海再扬尘。</p>
<h3 id="秦淮花烛词十首为萧孟作"><a href="#秦淮花烛词十首为萧孟作" class="headerlink" title="秦淮花烛词十首为萧孟作"></a>秦淮花烛词十首为萧孟作</h3><p>柳市春风荡玉钩，香车宝马簇红楼。<br>凤箫声里秦淮月，偏照唐家紫绮裘。<br>花合花开昼夜知，圆生香树长新枝。<br>道人不解人间事，只道诸天花烛时。<br>桃叶初回阊阖风，圆方绣春红。<br>都人传说新妆好，分明出汉宫。<br>圆黄散黛笑倾城，眉妩何曾学画成。<br>十二珠帘春半卷，三山天下自盈盈。<br>泼墨摊书香每迟，斗茶才了又征诗。<br>清心玉映堪题品，林下风怀更有谁。<br>香奁申旦戒鸡鸣，欲觅封侯少妇情。<br>敕断侍儿歌子夜，洞房齐唱豫章行。<br>十五盈盈比莫愁，将雏一曲倚箜篌。<br>莫辞年少矜夫婿，珍重生儿字阿侯。<br>生儿那可不如孙，壁月枝总莫论。<br>娇小未知吴苑路，梦肠何事绕阊门。<br>绣佛幡前祝梦熊，金光夫妇宿因同。<br>朝来发临妆镜，早有明珠现髻中。<br>春浮春色在花前，汤饼筵开抱送年。<br>摩顶不须求宝志，老夫斟雉是彭。<br>吾家归佛长孙曾，名字都依日月灯。<br>最是两家繁种姓，不妨齐作白衣僧。<br>诗老才人各擅长，紫箫红锦竞催妆。<br>衰翁自分如三老，花烛诗中祝弄璋。</p>
<h3 id="戊戌中元寓僧舍毒热如坐甑中偶见王孟端画竹漫题二绝"><a href="#戊戌中元寓僧舍毒热如坐甑中偶见王孟端画竹漫题二绝" class="headerlink" title="戊戌中元寓僧舍毒热如坐甑中偶见王孟端画竹漫题二绝"></a>戊戌中元寓僧舍毒热如坐甑中偶见王孟端画竹漫题二绝</h3><p>天地洪炉锻不休，赤乌夹日火云流。<br>谁将玉律回残纸，吹动琅万叶秋。<br>竹埤梧垣久陆沉，舍人泼墨尚萧森。<br>闲窗展卷如寻梦，遮眼犹馀一院阴。</p>
<h3 id="次韵酬觉浪大和尚"><a href="#次韵酬觉浪大和尚" class="headerlink" title="次韵酬觉浪大和尚"></a>次韵酬觉浪大和尚</h3><p>谁云花果自然成？五百年来堕鬼坑。<br>师子野干同说法，土枭水母各齐盟。<br>灯于半夜传时密，月向千江落处明。<br>自古昆冈能辨玉，莫将燕石误题评。</p>
<h3 id="戊戌新秋日吴巽之持孟阳画扇索题为赋十绝句"><a href="#戊戌新秋日吴巽之持孟阳画扇索题为赋十绝句" class="headerlink" title="戊戌新秋日吴巽之持孟阳画扇索题为赋十绝句"></a>戊戌新秋日吴巽之持孟阳画扇索题为赋十绝句</h3><p>长日翻经谶昔因，西堂香寂对萧晨。<br>前尘影事难忘却，只有秋风与故人。<br>断楮残缣价倍增，人间珍赏若为凭。<br>松圆遗墨君应记，不是云即送僧。<br>参错交芦黯淡灯，扁舟风物似西兴。<br>每于水阔云多处，爱画袈裟乞食僧。<br>画里僧衣接水文，菰烟芦雨白纷纷。<br>看他皴染无多子，只带西湾几片云。<br>细雨西楼垫角巾，鬓丝香篆净无尘。<br>如今画里重看画，又说陶家画扇人。<br>落叶萧疏破墨新，摩挲手迹话沾巾。<br>廿年夜月秋灯下，无复停歌染翰人。<br>轻鸥柔橹幂江烟，橹背三僧企脚眠。<br>只欠渡头麾扇叟，岸巾指点泛江船。<br>春水桐江诀别迟，孤舟摇曳断前期。<br>可怜船尾支颐者，还似江千招手时。<br>一握齐纨扬劫灰，封题郑重莫频开。<br>只应把向西台上，东海秋风哭几回。<br>秋风廿载哭离群，泉路交期一叶分。<br>依约情人怀袖里，每移秋扇感停云。</p>
<h3 id="题吕天遗菊龄图"><a href="#题吕天遗菊龄图" class="headerlink" title="题吕天遗菊龄图"></a>题吕天遗菊龄图</h3><p>青衫皂帽自盘桓，老圃秋容相向寒。<br>顾影不须嗟短鬓，黄花犹识晋衣冠。<br>甲子迁讹记不真，东篱花是老遗民。<br>茫茫四海山河里，剩得陶家漉酒巾。<br>秋花愁绝朔风尘，饮露冫食英蜕此身。<br>近日东郊难占籍，众香国里作顽民。<br>柴门低亚插篱新，长为寒花锁绿筠。<br>不比桃源在人世，春来勾引捕渔人。<br>碧梧枝下晚香花，风味依然故相家。<br>叹息五侯零落尽，南山萁豆邵平瓜。<br>半树梧桐小院阴，黄花几朵照清襟。<br>落阴闲淡人如菊，长向篱边养道心。</p>
<h3 id="题归玄恭僧衣画像四首"><a href="#题归玄恭僧衣画像四首" class="headerlink" title="题归玄恭僧衣画像四首"></a>题归玄恭僧衣画像四首</h3><p>莫是佯狂老万回，坏衣掩胫发齐腮。<br>六时问汝何功课，一卷离骚酒百杯。<br>周冕殷又劫灰，缁衣僧帽且徘徊。<br>儒门亦有程夫子，赞叹他家礼乐来。<br>紫殿公然溺正衙，又从别室掉雷车。<br>天公罚作村夫子，点简千文与百家。<br>骂鬼文章载一车，吓蛮书檄走龙蛇。<br>颠书醉墨三千牍，圣少狂多言法华。</p>
<h3 id="吴江吴母燕喜诗"><a href="#吴江吴母燕喜诗" class="headerlink" title="吴江吴母燕喜诗"></a>吴江吴母燕喜诗</h3><p>酒熟馀杭燕喜初，春盘入馔江鱼。<br>闲居赋里长筵早，野史亭前视膳余。<br>岁晚鸡豚存汉腊，夜阑灯火续班书。<br>史家他日贤明传，不道闺门即倚闾。</p>
<h3 id="元昭太史约过村庄却寄二首"><a href="#元昭太史约过村庄却寄二首" class="headerlink" title="元昭太史约过村庄却寄二首"></a>元昭太史约过村庄却寄二首</h3><p>承明取次候花砖，醉月行春乐事偏。<br>金管却遗分韵客，银筝同上泛湖船。<br>相如旧赋青琴在，谢眺新诗红药传。<br>辛苦玉堂诸学士，上阳东去即登仙。<br>东山丝竹正骈罗，雒闲居意若何。<br>飞盖拥门停列炬，高轩夹巷候鸣珂。<br>诗成点笔羊何和，舞罢移灯赵李过。<br>我有烛花新酿酒，迟君同醉莫蹉蛇。</p>
<h3 id="戏题付衣小师"><a href="#戏题付衣小师" class="headerlink" title="戏题付衣小师"></a>戏题付衣小师</h3><p>宗门强盛教门微，讲席荒凉听众稀。<br>冷淡衙门图热闹，他家付拂我传衣。</p>
<h3 id="娄江谣五首"><a href="#娄江谣五首" class="headerlink" title="娄江谣五首"></a>娄江谣五首</h3><p>赤丸宵伏白丸藏，片檄横飞不下堂。<br>柳市高楼闻夜语，桓东记取少年场。<br>退衙开卷一儒生，帘阁茶烟一缕清。<br>官烛夜阑铃索静，铜签遥应读书声。<br>扌叉衣上马绝飞埃，百石弓弦霹雳开。<br>千骑跨坊传炬火，使君海岸射潮回。<br>英年白气如虹，下马文章上马弓。<br>吴下儿郎应错认，周郎那复在江东。<br>皇天老眼讵茫茫，谁把民谣达上苍？<br>天若可怜穷百姓，便升州守做都堂。</p>
<h3 id="石镜"><a href="#石镜" class="headerlink" title="石镜"></a>石镜</h3><p>石镜尘埋锦树空，珊瑚笔格卧墙东。<br>山喧海闹篱门外，燕乳莺啼环堵中。<br>授简儿看玄草白，饣盍耕妇插野花红。<br>香莲扁豆催诗好，还许排年饷老翁。</p>
<h3 id="送黄生达可归岭南"><a href="#送黄生达可归岭南" class="headerlink" title="送黄生达可归岭南"></a>送黄生达可归岭南</h3><p>门盈蛛网榻盈尘，有客经过缚帚新。<br>种菜自怜秋圃晚，看花犹说曲江春。<br>文章金马霜前泪，故旧铜驼劫后人。<br>记取荔枝香酒熟，盈尊寄我莫辞贫。</p>
<h3 id="后送达可"><a href="#后送达可" class="headerlink" title="后送达可"></a>后送达可</h3><p>秋水柴门执手辰，五羊南望重沾巾。<br>白杨萧瑟多良友，碧血轮有故人。<br>洗面不堪老泪，濯缨犹喜剩闲身。<br>明年再酿荔枝酒，更与松醪斗小春。</p>
<h3 id="孟冬十六日偕河东君自芙蓉庄泛舟拂水瞻拜先茔将有事修葺感叹有赠效坡公上巳之作词无伦次"><a href="#孟冬十六日偕河东君自芙蓉庄泛舟拂水瞻拜先茔将有事修葺感叹有赠效坡公上巳之作词无伦次" class="headerlink" title="孟冬十六日偕河东君自芙蓉庄泛舟拂水瞻拜先茔将有事修葺感叹有赠效坡公上巳之作词无伦次"></a>孟冬十六日偕河东君自芙蓉庄泛舟拂水瞻拜先茔将有事修葺感叹有赠效坡公上巳之作词无伦次</h3><p>世间虚名巧相左，南箕北斗常欺我。<br>村庄自昔号芙蓉，窃红落紫无一朵。<br>况复西风卷浊浪，水浸篱门潮打座。<br>摊书仰屋百不耐，与君聊鼓西山柁。<br>我家丘垄拂水西，屏山镜水天所贻。<br>涧水悬流云浪叠，堤树回合虹霓垂。<br>丧乱奔波缺洒扫，负土誓墓心参差。<br>每惊秋风响松栝，常怀夜雨鸣棠梨。<br>佳城郁郁掩地，草木升长禽鱼滋。<br>彝陵沈灰息漂荡，陆浑新火回赫熹。<br>玄武中天遣环卫，神灯午夜悬灵旗。<br>万里黄山在何许，清秋白露空嗟咨。<br>与君瞻拜共沾洒，残生嬴得松楸在。<br>冯君拮据理菟裘，放我萧闲居畏垒。<br>新丰榆剪甾翳，平泉花果护蓓蕾。<br>枝撑蟹舍傍沧浪，摒挡渔庄听款乃。<br>癸亭夜月闻旧咏，丙舍朝阳发新彩。<br>炊饭胡麻正好种，酿酒菊花旋应采。<br>秋原落日耦耕孤，春野新晴饣盍耕待。<br>生涯於陵同灌园，世事麻姑问沧海。<br>夫负妻戴良可师，鹭侣鸥盟终不改。<br>是时小春十月天，万株红满千株颠。<br>白帝自夸冬藏富，青女不仗春工妍。<br>北斗朱旗互闪烁，炎光火伞相后先。<br>衣锦城中花尽醉，将军树上枝欲燃。<br>五百年来汉东国，山川文绣仍依然。<br>朱颜弥惜丹黄候，白头肯受霜风怜。<br>停车酌酒成一笑，坐觉妍暖回芳年。<br>白云丹枫晚逾好，夕阳重上西湖船。</p>
<h3 id="采花酿酒歌示河东君"><a href="#采花酿酒歌示河东君" class="headerlink" title="采花酿酒歌示河东君"></a>采花酿酒歌示河东君</h3><p>（戊戌中秋日，天酒告成，戏作《采花酿酒歌》一首，以诗代谱。其文烦，其辞错，将以贻世之有仙才、具天福者。非是人也，则莫与知而好、好而解焉。）<br>昔从武烈卜如响，许我美酒扶残年。<br>搜访征求越星纪，出门西笑终茫然。<br>长干盛生贻片纸，上请仙客枕膝传。<br>老夫捧持逾拱壁，快如渴羌得酒泉。<br>归来夜发枕中秘，山妻按谱重注笺。<br>却从古方出新意，溲和齐量频节宣。<br>东风泛溢十指下，得其甘露非人间。<br>琬琰之膏玄碧酒，独飨良恐欺人天。<br>请从酒国征谱牒，为尔罗缕辨圣贤。<br>劫初地肥失已久，上天饮树谁人取？<br>糟ㄤ熏酣沉世界，不解采花能酿酒。<br>采花酿酒谁作法？终古修罗是元首。<br>选择名花代曲ろ，搅翻海水归尊卤。<br>仪狄杜康非祖先，糟丘酒池等便溲。<br>此方本出修罗宫，百花百药为酒母。<br>云安曲米缩柘浆，庀治酒才须四友。<br>酿投次第应火候，揉和停匀倚心手。<br>回潮解驳只逡巡，色香风味无不有。<br>才倾郁烈先饱鼻，未泻甘旨已滑口。<br>岂同醇酎待月旦，不用新丰算升斗。<br>君不闻仙家烛夜花，花叶如瓶圆且洼。<br>花中酝酒泫瑞露，折花倾盏飞流霞。<br>又不闻西国葡萄浆，散花供佛上妙香。<br>狼藉万石羡大宛，珍重十斛轻西凉。<br>汉家百末歌郊祀，楚人桂酒朝东皇。<br>布兰切桂总殊胜，索郎皆寻常。<br>嗔妒不忧天帝责，业力更笑鱼龙忙。<br>它时杂林共游戏，还邀舍脂醉一觞。<br>是夕秋窗净如扫，银瓶酒香碧月好。<br>琼浆已扣蓝桥姝，油囊休贳馀杭媪。<br>开ド劝我倾一盏，驻颜熏髓胡不早。<br>举杯邀月复再拜，敬受天禄颂祷。<br>君不见东坡先生昔南迁，羁穷好事剧可怜。<br>黄州蜜酒惠州桂，再酿不就空流涎。<br>雪寺松黄但汤液，罗浮铁柱徒刻镌。<br>饼精面良亦长语，捣香筛辣非真诠。<br>尔时朝云正侍侧，袖手不与扶危颠。<br>老饕ヱ复尔尔，云蓝小袖宁无愆。<br>坡闻此语应喷饭，大笑索绝冠缨偏。</p>
<h3 id="勘雠憨大师《梦游集》累梦曹溪僧携卷册付嘱感而有作"><a href="#勘雠憨大师《梦游集》累梦曹溪僧携卷册付嘱感而有作" class="headerlink" title="勘雠憨大师《梦游集》累梦曹溪僧携卷册付嘱感而有作"></a>勘雠憨大师《梦游集》累梦曹溪僧携卷册付嘱感而有作</h3><p>曹侯溪下水氵荧洄，一瓣心香度劫灰。<br>物象总凭九鼎铸，道场终待四依开。<br>明灯半夜言犹在，落月空江水不回。<br>坏衲短衣残梦里，十年猎队看椎埋。</p>
<h3 id="桂殇四十五首（有序）"><a href="#桂殇四十五首（有序）" class="headerlink" title="桂殇四十五首（有序）"></a>桂殇四十五首（有序）</h3><p>（桂殇，哭长孙也。孙名佛日，字重光，小名桂哥，生辛卯孟陬月，殇以戊戌中秋日。聪明勤敏，望其早成，作志传。毒痛凭塞，啜泣忍泪，以诗代之。效东野杏殇之作，凡七言长句十二首，断句三十三首。岁在屠维大渊献，如月二十五日蒙叟记。）<br>银轮丹桂剪枝枝，璧月新圆汝命亏。<br>世上无如为祖好，人间只有哭孙悲。<br>踏翻大地谁相报，叫断高天竟不知。<br>身似束柴怜病叟，拾柴空复羡鸦儿。<br>早知奄忽石麟徂，抱送何烦孔释俱。<br>七岁已看过项橐，九龄那得到扬乌。<br>锦楼未许传龙种，石镜何曾照凤雏。<br>衰白思公犹研北，空将秃笔架珊瑚。<br>杏殇那比桂殇悲，八桂林摧最好枝。<br>总是中原无独角，不应东国有长离。<br>驱乌画地标秦塞，骑竹朝天习汉仪。<br>临穴正如哀奄息，伤心岂独为家儿。<br>纨膏粱事事无，笔床砚匣与身俱。<br>字裁破体双飞白，书记他生一串珠。<br>满口阿呕皆讽诵，经心辟耳每奔趋。<br>寒窗避席更端处，灯火青萤闪坐隅。<br>庠序威仪长者同，佩Δ迁履好儿童。<br>夙生种性之无里，稚齿光阴研削中。<br>舍北空闲反蹋井，墙东辜负放鸢风。<br>可怜住世三千日，蠹死萤干一老翁。<br>鼠狱鸡碑不斗工，恰宜石室从文翁。<br>挑灯每自将膏续，吞纸何曾为腹空。<br>要约凤麟成伴侣，指麾飞走付沙虫。<br>针锋细字丛残纸，剩有寒芒上白虹。<br>玉雪肌肤额发青，秋堂自伴读书萤。<br>编摩楷正憎涂乙，嬉戏端详耻琢丁。<br>频窘塾师穷鸟迹，自搜蛮语演禽经。<br>与玄却羡杨家子，帝梦居然畀九龄。<br>月中田地久荒芜，顾兔重生信有无。<br>圆景即看今夕满，桂轮先报一枝枯。<br>红墙银汉倾愁雨，碧落金波写泪珠。<br>岂但中秋荒宴赏，何曾见月不嗟吁。<br>每忆扁舟出水村，牵衣挽袖笑迎门。<br>闻呼阿唯声如响，问字摩娑膝尚温。<br>阁笔栖床留入冢，把书升屋与招魂。<br>小楼厨角封题在，蛛网横斜澹墨痕。<br>七十长筵燕喜新，充闾先报石麒麟。<br>多生欠汝千行泪，此日抛予半个身。<br>往往凤凰伤短羽，家家豚犬竟长春。<br>呼天擗地都无分，回向空王证往因。<br>佛日为名本佛奴，临行大士数提呼。<br>业山夙昔从兹倒，泪海今生为汝枯。<br>香像衔悲频顶礼，金经扪泣重笺疏。<br>笔端舍利含桃许，凭仗光明度冥涂。<br>端正骑羊委佩绅，弓腰剑背肃称臣。<br>清除床席铺行殿，排设罗拜主人。<br>后报鸡鸣催出日，早时龙驭启清尘。<br>牵车仙仗应怜汝，玉几先教傍侍宸。<br>桂阙荒凉月辇欹，银轮天子眼迷离。<br>不知谁弄吴刚斧，砍断中央桂一枝。<br>老大嫦娥掩素帏，虾蟆金背任腾飞。<br>桂枝零落无人管，天上分明少月妃。<br>兔泣蟾愁天老悲，月宫树倒更攀谁？<br>秋风从此无才思，不为人间生桂枝。<br>扶头侧枕语流连，点漆双珠转然。<br>执手一呼吾去也，可知少别已千年。<br>阿婆手压桂花浆，桂酒先期酌桂郎。<br>酒熟可怜谁唤汝，开ド辜负满瓶香。<br>作意懵腾忍叹吁，不禁蜇鼻又沾须。<br>无多老泪宜珍惜，留取摩扌沙润眼枯。<br>古字新书日几番，一回瞥见一加飧。<br>攒花簇锦徒遮眼，嬴得长时吊泪痕。<br>寒灯残梦影徘徊，问汝因何去不回？<br>报道重湖限泉壤，孤魂无伴若为来。<br>铜山秋夜应霜钟，玉石昆岗余烬同。<br>蕙折芝焚如杀菽，空将白笔讼西风。<br>大野祥麟没网罗，破胎戕卵恨偏多。<br>天公自放Θ商手，反袂沾袍可若何。<br>桂子元从月地移，月圆如此桂何之？<br>而今剪纸为圆月，便是招魂背祝时。<br>黄鹤衔书便却回，金衣唼喋暂徊。<br>八年饮啄樊笼里，不是仙家肯下来。<br>肇锡嘉名自木公，悬弧便拟付彤弓。<br>桂宫迢递丹枝剪，姓氏长留在月中。<br>兔园挟咏绵蛮，寸管雕锼便不闲。<br>月窟天心怕穿漏，可能容汝住人间。<br>挥毫泼墨气如虹，鸾凤麒麟指掌中。<br>笑杀细儿矜乳臭，涂鸦蟠蚓号神童。<br>金天醉后事如麻，稷下雄谈噪井蛙。<br>可惜吾家黄鹞子，空余爪觜向黄沙。<br>征西堂构倚孙枝，琬琰流传述祖诗。<br>不道客儿先短折，八公草木也凄其。<br>抱子将孙婉晚同，家儿谐噱每匆匆。<br>如今笑口翻呜咽，谁复开颜唤阿翁。<br>中年埋玉涕沾巾，好友过从假喻频。<br>肠断松圆今隔世，平分老泪与何人。<br>神情秋水貌春风，乡里嗟吁羡圣童。<br>只有一般还其汝，书淫传癖类家公。<br>衰年坐膝爱儿驹，掩口抠衣负剑初。<br>不是雠书并解字，何曾轻挽阿翁须。<br>卧床犹自惜居诸，宛宛呻吟雒诵如。<br>定是重来驺鲁士，送行唯有七篇书。<br>童牙勤苦傍灯檠，文字因缘宿世成。<br>指点之无余习气，乐天犹自悔前生。<br>清明喘息一丝如，片纸亲身自洁除。<br>宋刻蒙求元学范，叮咛收拾几编书。<br>飞白双钩又八分，丹铅甲乙正纷纷。<br>针锋小字巾箱本，狼藉僮奴满陌焚。<br>绿沈湘管葬沉沙，五色斑斓梦未赊。<br>百道光华埋不得，冢中定有笔生花。<br>难字分标朱墨行，俗书钩剔正偏傍。<br>天家也要三仓学，召作修文最小郎。<br>庚寅劫火六丁然，绿字丹书运上天。<br>汝去笺书应乞与，绛云楼阁故依然。<br>玉府飞璋理汗青，绯衣趋召看新铭。<br>灵坛琼笈多多许，先问祗园百卷经。<br>谪来尘八星霜，归去仍依香案傍。<br>惊怪沧桑比人世，玉楼新记换良常。<br>团桂新宫月驾移，金枢玉兔整威仪。<br>白衣上直随青辇，长把王孙第一枝。<br>福城解唱善财歌，纩息熹微念补陀。<br>记取华严楼阁好，三生弹指一尘过。<br>花针兰菪拾来无，昼水残生恋鸟乌。<br>会得昌黎问天语，也应再拜谢玄夫。</p>
<h1 id="有学集卷十"><a href="#有学集卷十" class="headerlink" title="有学集卷十"></a>有学集卷十</h1><p>。红豆二集</p>
<h3 id="己亥正月十三日过子晋湖南草堂张灯夜饮追忆昔游感而有赠凡四首"><a href="#己亥正月十三日过子晋湖南草堂张灯夜饮追忆昔游感而有赠凡四首" class="headerlink" title="己亥正月十三日过子晋湖南草堂张灯夜饮追忆昔游感而有赠凡四首"></a>己亥正月十三日过子晋湖南草堂张灯夜饮追忆昔游感而有赠凡四首</h3><p>弹指经过十九年，持螯把酒菊花前。<br>流光冉冉看棋去，往事腾腾中酒眠。<br>风伯讼随天醉判，井公博与帝争偏。<br>夜阑秉烛非容易，开口何辞一笑颠。<br>书阁清斋初度辰，祝筵酹酒最情亲。<br>贯花贝叶翻长寿，炊饭香粳请应真。<br>席上半嗟扬觯客，井边偏笑系腰人。<br>湖南舍北同春水，荡桨相过莫厌频。<br>迎门屐齿走儿童，一握欢声笑语中。<br>盘簇试灯春宴饼，帘喧留客石尤风。<br>金杯腊后轻浮碧，银树花前早放红。<br>梦里华胥光景在，未应恼杀白头翁。<br>蓝风劫雨过苍茫，安稳南湖旧草堂。<br>玉府珠林罗典籍，芝田蕙亩长儿郎。<br>残编鱼蠹春灯静，近局鸡豚社酒香。<br>有约延缘苇间棹，莫令余子问沧浪。</p>
<h3 id="酒逢知己歌赠冯生研祥"><a href="#酒逢知己歌赠冯生研祥" class="headerlink" title="酒逢知己歌赠冯生研祥"></a>酒逢知己歌赠冯生研祥</h3><p>老夫老大嗟龙钟，绿章促数笺天公。天公怜我扶我老，酒经一搜取修罗宫。山妻按谱自溲和，瓶盎泛溢回东风。世人糟ヱㄤ百不解，南邻酒伴谁与同？昔年尝酒别劲正，南薰独数松圆翁。此翁骑鲸捉月去，我久懵瞢四顾折简呼小冯。冯生经奇货，好事癖王聱叟略似侬。对酒开颜解欣赏，安详举杯徐俯躬。沾唇薄吭未忍咽，吮咀风味防匆匆。妙香纡徐染藏府，余甘次第回喉咙。一盏沉吟逾食顷，三杯缓酌过日中。沈冥似声闻酒，频申应记禅定功。旋触冷云灌香水，更收月魄开天容。停杯抠衣起再拜，贺我受天百禄邀神工。请君复坐三叹息，酒中知己今遭逢。不惜侧囊传谱牒，重与促席论从颂。自从兵尘暗天地，人世猿鹤并沙虫。糟丘一成废旧筑，酒泉列郡荒新封。上清玉册天厨酝，锡我送老仍送穷。老夫自哂为尊蚁，吾子何妨号酒龙。君不见宵来云月何ㄔ胧，箕风毕雨俱。天驷光芒直南斗，酒星荡漾临江东。共犁天田种秫稻，长穿井络传郫筒。莫辞酒户小，莫放良夜终。玻璃小钟更起数为寿，天街酒旗正闪缸花红。</p>
<h3 id="乳山道士劝酒歌"><a href="#乳山道士劝酒歌" class="headerlink" title="乳山道士劝酒歌"></a>乳山道士劝酒歌</h3><p>乳山道士年八十，短褐蒙茸鬓萧飒。<br>早时才笔绿沉管，老去行藏青箬笠。<br>乱后蹙蹙无欢娱，呓语行歌自啜泣。<br>不为老景恋桑榆，不为儿孙谋捃拾。<br>仰天指画只书空，踏地&lt;立令&gt;&lt;立屏&gt;每侧立。<br>南云北户眼泪枯，细柳新蒲衫袖湿。<br>唐衢哭世何梦梦，东方骂鬼常啧啧。<br>是时孟陬揆初度，祝筵酌酒宾朋集。<br>门生扶老舁蓝舆，山僧好事送米汁。<br>当头荷鼓占角芒，挂壁龙泉看锈涩。<br>劝君开口尽一觞，听我长歌解于悒。<br>君不见修罗酿海作酒浆，规取日月为耳。<br>手撼须弥尾掉海，擎云把日孰敢当。<br>刀轮飞空海水赤，五丝系缚善法堂。<br>藕丝孔中遁刺促，八臂千手嗤强梁。<br>又不见太行王屋高万仞，愚公面山苦其峻。<br>子子孙孙誓削平，帝遣夸蛾助除粪。<br>穆满南征从此归，翟道径绝骋八骏。<br>灵胡仙掌如等闲，河曲智叟空目瞬。<br>人生变化良纬纟画，蛤水蜣丸量寸尺。<br>夸父策杖追日轮，竖亥徒步算八极。<br>鲁连细儿黄鹞子，爪觜雄夸帝秦客。<br>咸阳喑哑避赤符，天帝愕眙寝金策。<br>我昨南游浮洞庭，具区粘天社橘青。<br>泾水瞥见征旗闪，朝那复报战血腥。<br>灵虚凝碧张广乐，珠宫贝阙新铭。<br>钱唐破阵乐舞阕，两耳轰轰喧震霆。<br>龙宫宴罢天欲白，回车却过蔡经宅。<br>天厨行酒正初筵，金盘麟脯取次擗。<br>麻姑鸟爪向余笑，人世茫茫抵博易。<br>漫道东瀛已三变，又见蓬池浅于昔。<br>劝君酒聊从容听我长歌曲未终。<br>长绳何当系白日，漉囊那可盛春风？<br>谁驾青牛逢富媪？谁骑白雀欺刘翁？<br>苍鹅崇朝起池水，杜宇半夜啼居庸。<br>铜人休嗟冶新铸，铜驼会洗尘再蒙。<br>主称未客既醉，蕙叶多碧桃花红。<br>鸡窠叟，鹤发翁，且办一醉莫恼公。<br>伸腰坦腹春睡足，九阳旭日高禺中。</p>
<h3 id="送南云和尚"><a href="#送南云和尚" class="headerlink" title="送南云和尚"></a>送南云和尚</h3><p>鹑尾旄头道路艰，江干吹笛泪潸潸。<br>芒鞋露肘朝天去，败絮蒙头乞食还。<br>故国乌仍啼楚幕，中原鹿正走秦关。<br>崆峒仙仗无消息，万里军持且未闲。</p>
<h3 id="载花易书诗赠泰和杨弱生"><a href="#载花易书诗赠泰和杨弱生" class="headerlink" title="载花易书诗赠泰和杨弱生"></a>载花易书诗赠泰和杨弱生</h3><p>载得名花换异书，章江一棹好春余。<br>花如姹女辞金屋，书比黄衣下玉除。<br>青镜瑶芳嗤换马，碧山芸草唤焚鱼。<br>新书塞屋花仍放，载酒争过杨子居。</p>
<h3 id="赠同行康孝廉"><a href="#赠同行康孝廉" class="headerlink" title="赠同行康孝廉"></a>赠同行康孝廉</h3><p>青帘乌帽孝廉船，载酒移花共溯沿。<br>长日素华凭几看，秋风湘帙对床眠。<br>众香国里分香去，群玉峰头插玉旋。<br>烟棹却回图画好，有人吟望指登仙。</p>
<h3 id="己亥夏五十有九日灵岩夫山和尚偕鱼山相国静涵司农枉访村居双白居士确庵上座诸清众俱集即事奉呈四首"><a href="#己亥夏五十有九日灵岩夫山和尚偕鱼山相国静涵司农枉访村居双白居士确庵上座诸清众俱集即事奉呈四首" class="headerlink" title="己亥夏五十有九日灵岩夫山和尚偕鱼山相国静涵司农枉访村居双白居士确庵上座诸清众俱集即事奉呈四首"></a>己亥夏五十有九日灵岩夫山和尚偕鱼山相国静涵司农枉访村居双白居士确庵上座诸清众俱集即事奉呈四首</h3><p>四众诸天拥道场，迢然飞锡指江乡。<br>茆堂忽漫移莲座，老衲何曾下石床。<br>心月有光都映澈，身云无地不清凉。<br>新炊自罨田家饭，应供居然发众香。<br>缁衣二老度清流，淡泊儒门未许收。<br>岂有竖拳诃李渤，但闻开口唤裴休。<br>三灾风火留青钵，七日人天护白头。<br>十卷首楞消后夜，鸡鸣新报五更筹。<br>江村炎日法筵清，谡谡松涛洒面生。<br>忍草随风承语软，莲花裁服着身轻。<br>金轮影里乌三足，宝月光中鹤一声。<br>拂水灵岩云似带，招寻那复限牛鸣。<br>妙莲花界自圆成，法海何因起墨兵。<br>少分观天知眼阔，多生持地学心平。<br>螟地旷当街叫，蛮触人饶画角争。<br>放箸与君同喷饭，须弥卢顶一萤明。</p>
<h3 id="题荷花画扇五首"><a href="#题荷花画扇五首" class="headerlink" title="题荷花画扇五首"></a>题荷花画扇五首</h3><p>春风桃李花，盈盈在何许？<br>荷花是可人，作侬好伴侣。<br>莫倚莲花语，将侬去比他。<br>只应不解语，人唤是莲花。<br>生年惯娇疾，不记侬生日。<br>五月荷花荡，倾城为侬出。<br>漫说莲花国，莲花国在西。<br>生来并娇小，同住若耶溪。<br>镜里莲花面，冯君自看取。<br>莲花不生须，那得生莲子。</p>
<h3 id="戏咏雪月故事短歌十四首"><a href="#戏咏雪月故事短歌十四首" class="headerlink" title="戏咏雪月故事短歌十四首"></a>戏咏雪月故事短歌十四首</h3><p>（康乐言：天下良辰美景、赏心乐事，四者难并。中秋脚病，伏枕间，思良辰美景无如雪月。此中乐事可快心极意者，古今亦罕。寻绎各得七事，系短歌以资调笑。若山阴、蓝关之雪、牛渚、赤壁之月，不免寒饿。虽可清神濯骨，今无取焉。庚子中秋十三夜书。）<br>△周武王<br>赤乌横飞王屋热，流光化作十丈雪。<br>祝融河伯来会朝，共踏同云奉玉节。<br>把旄仗钺谁最强？师臣百岁方鹰扬。<br>应怜风雪垂竿夜，独守丹书渭水旁。<br>△穆天子<br>黄台高丘夜飞雪，白云西没瑶池碣。<br>草泽茫茫猎银海，万里玉门断车辙。<br>黄竹歌残八骏催，化人只解揽祛回。<br>还冯雪岭看两极，却上中天千仞台。<br>△宋太祖<br>香孩儿占银世界，滕六漫天作狡狯。<br>赵家点检席帽来，扶头学究迎门拜。<br>江淮荡扫闽广灰，不敌锁寒酒一杯。<br>最是五龙酣睡客，梦中失笑堕驴回。<br>△蔡州夜捷<br>蔡州夜雪严城，马牛毛缩贼徒醉。<br>天兵半夜缚元凶，悬弧城中但愕眙。<br>军声鹅鸭总如雷，昭陵汗马蹴雪回。<br>相公振旅堂堂去，日照潼关四面开。<br>△谢家咏雪<br>谢家庭除香雪洒，玉树芝兰斗佳冶。<br>柳絮因风绝妙辞，何烦丝竹供陶写。<br>风流宰相中年时，哀乐应防儿女知。<br>拥炉闲话淮淝事，还想东山一局棋。<br>△龙门赏雪<br>龙门雪飞归骑缓，相公传呼且莫返。<br>厨传烟中续续来，歌姬促坐燕玉暖。<br>花宫漏残金缕歌，此际重城铃索过。<br>琼窗玉户沉沉处，三尺屏风乐事多。<br>△宋子京修史<br>玉堂夜雪清如水，丽竖远山夹几。<br>貂冠翠被宫锦袍，摩娑银管修唐史。<br>烛花舒光墨涌波，暖寒双进金叵罗。<br>回看青简还自笑，兰台蚕室当如何。<br>△月宫游<br>银桥平砌金波路，银河一带如绳渡。<br>太真却妒窃药人，月宫不肯多时住。<br>霓裳拍序慢回波，三郎画肚记来多。<br>月中天子莫懊恼，天上曾闻窃九歌。<br>△嵩岳嫁女<br>仙家花烛世希有，书生相礼群真后。<br>嵩山移作桂轮宫，烛夜花倾数巡酒。<br>莫道人间隔几尘，市朝陵谷颇相闻。<br>开元天子来何晚？为敕龙神荡氛。<br>△西园公宴<br>邺中公子敬爱客，飞盖追随共茵席。<br>丹霞明月照羽觞，良夜高吟戛金石。<br>游宴差池岁序惊，陈王多暇最关情。<br>鱼山月似西园好，独向寥天写梵声。<br>△庾公南楼<br>武昌城楼月如雪，庾公高兴中宵发。<br>城下江流照碧波，犹带胡床晋时月。<br>南戒江山半壁新，月华应不染边尘。<br>晋阳夜月重围后，也有登楼清啸人。<br>△洞庭拣橘<br>龙头画船载清票，李娟张态歌喉少。<br>回塘十里接包山，一曲霓裳铺未了。<br>五宿澄波皓月中，玻璃地界水晶宫。<br>海山深锁君知否？近岸还防引去风。<br>△西厢记<br>由来张宿天河下，鹊桥近倚蒲东舍。<br>一联花影拂墙诗，千秋明月西厢夜。<br>双文薄命莫咨嗟，至竟天工不算差。<br>纵是杨妃会倾国，何曾桃李不开花。<br>△李牟烟竹笛<br>老蛟横笛山河断，吹破李牟烟竹管。<br>乖龙耳鳌足僵，杨子江心月如浣。<br>余音寥亮度吴关，白翎海青飒沓还。<br>会须重截龙吟竹，劈裂秋风木叶山。</p>
<h3 id="续得二事·威宁海"><a href="#续得二事·威宁海" class="headerlink" title="续得二事·威宁海"></a>续得二事·威宁海</h3><p>牙帐烛红雪如许，打番夜卒扌叉衣语。<br>金杯玉勒赏未足，笑指双鬟将劳汝。<br>边笳烽火公自夸，宵来背痒知谁爬？<br>威宁海子新封好，重拥妖姬醉雪花。</p>
<h3 id="续得二事·棋盘街"><a href="#续得二事·棋盘街" class="headerlink" title="续得二事·棋盘街"></a>续得二事·棋盘街</h3><p>天街白月净如扫，元相入朝银烛早。<br>停车啸咏解朝衣，禁钟欲动天门晓。<br>阁道崩辇路倾，玉堂佳话感升平。<br>竹沙芦月江村夜，历乱渔灯似火城。</p>
<h3 id="徐元叹劝酒词十首"><a href="#徐元叹劝酒词十首" class="headerlink" title="徐元叹劝酒词十首"></a>徐元叹劝酒词十首</h3><p>皇天老眼慰蹉跎，七十年华小劫过。<br>天宝贞元词客尽，江东留得一徐波。<br>项背交游异世尘，衣冠潦倒笔花新。<br>后生要识前贤面，元叹今为古老人。<br>群少惊才互击摩，美名佳句竟如何？<br>倡楼乐府传多少，听取双鬟第一歌。<br>半是哦诗半治魔，沉沉花漏转星河。<br>句中烹炼焦牙种，炼出新篇当羯磨。<br>断袖分挑记啸歌，沈侯忏谢六时过。<br>香消睡足温残梦，比较人间好梦多。<br>吴侬每诧好冠非，循约偏嗟短发稀。<br>只有莲花消瘦服，秋来仍是芰荷衣。<br>酒海花枝梦断余，鱼枯削恐难如。<br>泠淘净肉家常饭，不用门生议蟹。<br>眢井荒台愁杀侬，巢车无那老扶筇。<br>新蒲近入灵岩社，共哭山门日暮钟。<br>落木庵空红豆贫，木鱼风响贝多新。<br>长明灯下须弥顶，雪北香南见两人。<br>瓜圃秋风嘉会成，邻翁泥饮款柴荆。<br>残灯冷笑人间事，白帝仓空石鼓鸣。</p>
<h3 id="觉浪和尚挽词八首"><a href="#觉浪和尚挽词八首" class="headerlink" title="觉浪和尚挽词八首"></a>觉浪和尚挽词八首</h3><p>（予与浪丈人武林邂逅，契在忘言。吴苑睽违，迹同交臂。俄闻顺世早已隔生，叹夜壑之负趋，感晨钟而深省。刹竿却倒，智镜云亡。斯世如长夜之熄灯，伊余如跛人之夺杖，未能免俗。敬制挽词以哭吾私，非谁为恸云尔。）<br>云心洒落鹤身轻，觌面真令水观成。<br>莫道三生隔眉宇，琉璃白月自分明。<br>石室分筹了未曾，雀喧鸠闹正懵腾。<br>恰如墨月昏黄候，吹灭龙潭一纸灯。<br>踏翻大地搅长河，一苇横江也较多。<br>解道廓然无圣句，依然平地自生波。<br>锡杖条衣挂影堂，西斋依旧一炉香。<br>赵州未会安闲法，尚倚山门见赵王。<br>骤雨沈灰劫未穷，长干一夜起岚风。<br>诸天比岁频垂泣，细雨如丝只为公。<br>智海波腾识浪奔，溪藤海墨总澜翻。<br>扌叉衣辞众跏趺去，才显毗耶不二门。<br>须弥拍碎信乾坤，曾向龙湖彻底论。<br>谁复夜阑闻软语？空余落月似金盆。<br>宗眼相期订汗青，五花重理五枝灯。<br>伤心僧宝冯谁续，也似人间野史亭。</p>
<h3 id="灵岩方丈迟静涵司农未至"><a href="#灵岩方丈迟静涵司农未至" class="headerlink" title="灵岩方丈迟静涵司农未至"></a>灵岩方丈迟静涵司农未至</h3><p>台扉春浅日初迟，接足高僧晏坐时。<br>丈室祗应禅老共，琴台只与片云期。<br>梅横缟袂迎人笑，鹤曳玄裳入梦疑。<br>凝望空庭指顽石，两人心迹有君知。</p>
<h3 id="灵岩呈夫山和上二首"><a href="#灵岩呈夫山和上二首" class="headerlink" title="灵岩呈夫山和上二首"></a>灵岩呈夫山和上二首</h3><p>经年期约访花宫，一坐浑如小劫终。<br>厌呓语言残梦后，欠呵情绪薄寒中。<br>方嗟下界初禅火，又感空门四树风。<br>月落长明灯焰焰，夜阑独向さ廊红。<br>一入香林与世分，杖藜侵晓过层云。<br>日光下塔穿岚气，池影摇窗划浪纹。<br>大地忽生应置答，诸天退位可相闻。<br>片云只在琴台畔，迎笑亭前举似君。</p>
<h3 id="锡山云间徐叟八十劝酒歌"><a href="#锡山云间徐叟八十劝酒歌" class="headerlink" title="锡山云间徐叟八十劝酒歌"></a>锡山云间徐叟八十劝酒歌</h3><p>此翁轻侠少无比，白马黄衫贱纨绮。<br>千金借客柳市中，一曲娇歌笛床里。<br>老来入道学闭关，缚屋看云惠锡间。<br>看尽浮云变苍狗，云忙不似此翁闲。<br>今年八十尚抖擞，百八数珠不离口。<br>僧窗打睡斗鸡人，佛火桃灯臂鹰手。<br>我亦明年钓渭期，为君先唱寿筵词。<br>大家挣札双眉眼，看取蓬莱水浅时。</p>
<h3 id="周安石七十"><a href="#周安石七十" class="headerlink" title="周安石七十"></a>周安石七十</h3><p>梵行儒风共一家，条衣丈室似毗耶。<br>青莲池养新函蕊，紫柏林披旧贯花。<br>长日经声停院竹，清秋佛火净窗纱。<br>寿觞且醉油囊酒，劫日何曾算岁华。</p>
<h3 id="后秋兴八首"><a href="#后秋兴八首" class="headerlink" title="后秋兴八首"></a>后秋兴八首</h3><p>负戴相携守故林，翻经问织意萧森。<br>疏疏竹叶晴窗雨，落落梧桐小院阴。<br>白露园林中夜泪，青灯梵贝六时心。<br>怜君应是齐梁女，乐府偏能赋藁砧。<br>丹黄狼籍鬓丝斜，廿载间关历岁华。<br>取次铁围同血道，几层银浦共仙槎。<br>吹残别鹤三声角，迸散栖乌半夜笳。<br>错忆穷秋是春尽，漫天离恨搅杨花。<br>北斗垣墙暗赤晖，谁占鹑鸟一星微？<br>破除服珥装罗汉，减损盐饷飞。<br>娘子绣旗营垒倒，将军铁槊鼓音违。<br>须眉男子皆臣子，秦越何人视瘠肥。<br>闺阁心县海宇棋，每于方系欢悲。<br>乍闻南国车攻日，正是西窗对局时。<br>漏点传稀更鼓急，灯花驳落子声迟。<br>还期一着神头谱，姑妇何人慰我思。<br>水击风搏山外山，前期语尽一杯间。<br>五更噩梦飞金镜，千叠愁心锁玉关。<br>人以苍蝇污白璧，天将市虎试朱颜。<br>衣珠曳绮留都女，羞杀当年翟班。<br>归心共折大刀头，别泪阑干誓九秋。<br>皮骨久拌犹贳死，容颜减尽但余愁。<br>摩天肯悔双黄鹄，帖水翻输两白鸥。<br>更有闲情搅肠肚，为余轮指算神州。<br>全躯乱世若为功，架海梯山抵掌中。<br>漫许挥戈回晚日，几时把酒贺春风。<br>墙头梅蕊疏窗白，瓮面葡萄玉盏红。<br>一割忍忘归隐约，少阳元是钓鱼翁。<br>临分执手语逶迤，白水旌心视此陂。<br>一别正思红豆子，双栖终向碧梧枝。<br>盘周曲角言难罄，局定中心誓不移。<br>归院金莲应慰劳，纱灯影里泪先垂。</p>
<h1 id="有学集卷十一"><a href="#有学集卷十一" class="headerlink" title="有学集卷十一"></a>有学集卷十一</h1><p>。红豆三集</p>
<h3 id="辛丑二月四日宿述古堂张灯夜饮酒罢有作"><a href="#辛丑二月四日宿述古堂张灯夜饮酒罢有作" class="headerlink" title="辛丑二月四日宿述古堂张灯夜饮酒罢有作"></a>辛丑二月四日宿述古堂张灯夜饮酒罢有作</h3><p>神居仙治气葱茏，山槛云兴阑响中。<br>东夏衣冠余白发，西台堂构又春风。<br>架披缃竹标黄白，杯压蒲萄泛碧红。<br>从此经过无信宿，书庄酒库总相同。<br>地天雾画冥冥，斋阁清晨拜六经。<br>隐几新声干律吕，萦窗古字照丹青。<br>文嗤写豕都疑亥，学笑冫食鱼每食丁。<br>惭愧师丹老多忘，贝多叶里读书萤。<br>繁华第宅太平时，山满高楼夜宴迟。<br>醉倒绿窗宾作主，笑喧红袖祭为尸。<br>重帘劝酒鹦哥语，促坐分甘燕子窥。<br>弹指昔游今四世，当筵引满复何辞。<br>春寒料峭管弦清，坐看人间沧海更。<br>乐阕龙宫催急鼓，歌穿鱼钥出重城。<br>电骁云北天舒笑，月转花西帝解酲。<br>狂杀婆留老孙子，醉看牛斗到参横。</p>
<h3 id="读豫章仙音谱漫题八绝句呈太虚宗伯并雪堂梅公古严计百诸君子"><a href="#读豫章仙音谱漫题八绝句呈太虚宗伯并雪堂梅公古严计百诸君子" class="headerlink" title="读豫章仙音谱漫题八绝句呈太虚宗伯并雪堂梅公古严计百诸君子"></a>读豫章仙音谱漫题八绝句呈太虚宗伯并雪堂梅公古严计百诸君子</h3><p>重城珠翠照沟，玉树歌声荡玉钩。<br>明月二分都卷去，误人残梦到扬州。<br>别去腾腾只醉眠，三杯天酒半龛禅。<br>江风吹落仙音谱，似佛修罗琴上弦。<br>牡丹亭苦唱情多，其奈新声水调何？<br>谁解梅村愁绝处？秣陵春是隔江歌。<br>云蓝小袖尽倾城，逐队灯前谢小名。<br>莫道扫眉才子少，墨兵酒海正纵横。<br>舞艳歌娇烂不收，南朝从此果无愁。<br>笑他寂寞新亭客，掩面悲啼作楚囚。<br>红筵绿酒竞留春，臂弓鞋一样新。<br>银烛有花还解笑，风光偏赛白头人。<br>花落花开只一晨，判将嚼蜡抵横陈。<br>《九歌》本是人间曲，天上何曾爱二嫔。<br>游丝白日忽成岚，柳絮春风故作憨。<br>寄与多心经一卷，色空空色任君参。</p>
<h3 id="孙郎长筵劝酒歌"><a href="#孙郎长筵劝酒歌" class="headerlink" title="孙郎长筵劝酒歌"></a>孙郎长筵劝酒歌</h3><p>人间何处开笑口，愦闷试问黄衣叟。<br>乌黔鹄白谁使然，鼻竖眉横亦希有。<br>君不见彭孙子八十翁，头童鬓秃两耳聋。<br>客来称寿百不应，反踢蹀惰追儿童。<br>又不见孙郎三十英妙年，兰成射策争先鞭。<br>华堂高会称燕喜，撞钟伐鼓开长筵。<br>长筵锦绣裹吾谷，对酒西湖泛晴渌。<br>褒衣宿素撰致语，小队云蓝度新曲。<br>主人燕客露未，千金为寿征歌诗。<br>满堂词人齐授简，老翁曳杖前致辞。<br>君家门第不可当，青油畅毂画省郎。<br>迩来科名尤ピ赫，彝陵潮来塔放光。<br>毳帐前头海子侧，潼酒驼羹赐颜色。<br>柏梁笔札传拂庐，槐木音声动乡国。<br>东门铜狄不相待，麻姑筵前见桑海。<br>燕山马角可怜生，杨州鹤背知谁在？<br>天关海口未通津，银海又报生埃尘。<br>渔阳白雀自宾主，鱼凫杜宇犹君臣。<br>江村夏冰冬起电，东邻田父额生角。<br>诅神何用凭实沉，骂鬼只应倩方朔。<br>春光淡沱春寒轻，春女如花春酒盈。<br>一杯便可邀常醉，一笑何妨喝月行。<br>如此郎君如此老，黄发青春各言好。<br>寻花长与莺燕群，酿酒莫被鱼龙恼。<br>为君长谣劝酒歌，老颠欲裂舞婆娑。<br>即看红豆花开候，恰是蟠桃一度过。</p>
<h3 id="吁嗟行走笔示张子石"><a href="#吁嗟行走笔示张子石" class="headerlink" title="吁嗟行走笔示张子石"></a>吁嗟行走笔示张子石</h3><p>君不见程孟阳，诗名粉绘垂琳琅，松圆一А掩寂寞，孙枝两叶悲流亡。又不见程善长，布衣侠骨今无两，佣保杂作购童稚，新安江头命孤桨。是时春寒雨飘萧，天容人意俱无そ。通眉长爪犹在眼，陈根绝哭不可浇。练川故人望眼劳，冲泥扶病来崇朝。摩顶执手心郁陶，口推脱粟身解袍。喜心翻倒转呜咽，迷离老眼随风飚。吁嗟乎！丹阳朋旧不可得，胜华通子谁省识？白刃有客献伯禽，青山无人吊太白。老夫髦矣徒叹息，天地兵尘尚逼塞。桃花照眼泪沾臆，且持村酒劝子石，一为歌行歌主客。</p>
<h3 id="梅公司马枉访江村赋诗见赠奉答二首公以午节归里为远山夫人称寿故次首及焉"><a href="#梅公司马枉访江村赋诗见赠奉答二首公以午节归里为远山夫人称寿故次首及焉" class="headerlink" title="梅公司马枉访江村赋诗见赠奉答二首公以午节归里为远山夫人称寿故次首及焉"></a>梅公司马枉访江村赋诗见赠奉答二首公以午节归里为远山夫人称寿故次首及焉</h3><p>豹尾追游四十春，铜驼金马总成尘。<br>谁怜短发今宵客？还是长安旧雨人。<br>门第何须问豚犬，衰残无复画麒麟。<br>荒村剪烛浑如梦，赢得天涯白首新。<br>石榴花绉柳缫丝，晕碧裁红燕喜时。<br>五日宫中长命缕，数峰江上远山眉。<br>含桃写似朱唇色，萱草描如翠黛姿。<br>闻道麻姑约相过，馀杭媪拟助天酾。</p>
<h3 id="为陈伯玑题浣花君小影四首"><a href="#为陈伯玑题浣花君小影四首" class="headerlink" title="为陈伯玑题浣花君小影四首"></a>为陈伯玑题浣花君小影四首</h3><p>嫁得东家十五余，莫愁湖水浣花如。<br>薄装自制莲花服，礼罢金经伴读书。<br>杜曲湘兰日暮云，桃根桃叶自殷勤。<br>琴心三叠将雏曲，不唱前朝白练裙。<br>生来形影镇相亲，画里春风掌上人。<br>含睇分明又疑笑，休教错莫唤真真。<br>一掷丹砂变海田，麻姑纤手故依然。<br>老来梵志余长爪，传语方平莫浪鞭。</p>
<h3 id="山阴王大家玉映以小影属题敬赋今体十章奉赠"><a href="#山阴王大家玉映以小影属题敬赋今体十章奉赠" class="headerlink" title="山阴王大家玉映以小影属题敬赋今体十章奉赠"></a>山阴王大家玉映以小影属题敬赋今体十章奉赠</h3><p>季重才名噪若耶，缥囊有女嗣芳华。<br>汉家若采东征赋，彤管先应号大家。<br>劫火烧焚玉不枯，鲛人啜泣总成珠。<br>居然扌垂罗女，写入长康举案图。<br>越绝何人说扫眉，于今才子是西施。<br>采莲溪畔如花女，齐唱吟红绝妙词。<br>临河残帖妙通神，放笔能开桃李春。<br>传语山阴王逸少，王家自有卫夫人。<br>镜中金翠倩谁知？镂月裁云是画师。<br>西子湖头貌西子，才看点笔已迷离。<br>薄妆堕髻步迟迟，怀古巡檐自咏诗。<br>忽漫漏天风雨急，青藤旧馆哭天池。<br>过雨溪山泼墨浓，清琴徐拂半床风。<br>那知浅绛轻绡里，身在陶家画扇中。<br>双蛾横黛远山偕，引镜云霞蹙髻钗。<br>指点剡中眉眼在，老夫何用办青鞋。<br>老病抠衣再拜难，锦帷初卷佩珊珊。<br>如何省识春风面，博一金钱便与看。<br>云容月魄许题名，健笔难夸老更成。<br>拂拭霜纨凭授简，敢将平视抵刘桢。</p>
<h3 id="为范郎戏题妓馆二首"><a href="#为范郎戏题妓馆二首" class="headerlink" title="为范郎戏题妓馆二首"></a>为范郎戏题妓馆二首</h3><p>芊眠春草卧银瓶，一曲扶头酒未醒。<br>吴越山川谁管得？此中先筑语儿亭。<br>素手亭亭雪藕丝，荷风茗碗助催诗。<br>老怀自笑无凭准，昨日冯家哭画眉。</p>
<h3 id="走笔赠祝子坚兼订中秋炼药之约"><a href="#走笔赠祝子坚兼订中秋炼药之约" class="headerlink" title="走笔赠祝子坚兼订中秋炼药之约"></a>走笔赠祝子坚兼订中秋炼药之约</h3><p>昔闻汉祝生，厉节希史鱼。<br>抗论柱监铁，彼哉桑大夫。<br>子坚岂其后，席帽北上书。<br>叫呶银台门，奋臂叱庸奴。<br>朝右咸缩舌，投劾归寒庐。<br>读书金华山，抱膝候皇虞。<br>邂逅古仙人，校以青囊书。<br>采掇草药精，烹炼投冰壶。<br>壶中药涓滴，可以苏寰区。<br>上医在医国，何事公与孤。<br>我老逼耄耋，藉子润雕枯。<br>兰江一棹来，十载抒郁纡。<br>饮我香草露，一酌炎除。<br>太息语子坚，火云蒸八隅。<br>天地如笼甑，雩舞空嗟吁。<br>我闻华元化，心孔察锱铢。<br>脾腑或半腐，处药为栉梳。<br>悲哉今世人，心脾烂无余。<br>车上徒悬蛇，束手将何如？<br>子坚向天笑，仰视飞鸟徂。<br>相期八九月，访我红豆居。<br>白月正中秋，玉盘承方诸。<br>我家虞山侧，药草多于蔬。<br>自从虞仲来，采药皆仙儒。<br>我埽乌目云，候子双飞凫。<br>庶彼淳于斟，于焉逢慧车。</p>
<h3 id="为武伯题家庆图"><a href="#为武伯题家庆图" class="headerlink" title="为武伯题家庆图"></a>为武伯题家庆图</h3><p>严家门馆经迟暮，一弹指顷三世度。<br>眠看武伯放鸢时，膝前又列双珠树。<br>老人大父射游群，历历遗踪话日曛。<br>此翁未便呼彭祖，也是人间李少君。</p>
<h3 id="遵王敕先共赋胎仙阁看红豆花诗吟叹之余走笔属和八首"><a href="#遵王敕先共赋胎仙阁看红豆花诗吟叹之余走笔属和八首" class="headerlink" title="遵王敕先共赋胎仙阁看红豆花诗吟叹之余走笔属和八首"></a>遵王敕先共赋胎仙阁看红豆花诗吟叹之余走笔属和八首</h3><p>草木为兵记岁华，平泉花木尽泥沙。<br>未应野老篱前树，涌出金轮别种花。<br>花房交络带香缨，窃白轻黄晕不成。<br>记取中央花藏处，流丹一点自分明。<br>寂历香尘界画帘，小阑绨几供香严。<br>算他红白闲桃李，都与儿郎插帽檐。<br>红豆春深放几枝，花神作意洗妆迟。<br>应知十二年渲染，只待催花数首诗。<br>香海花依小劫赊，也将花劫算尘沙。<br>夜摩天上人应笑，谁放人间顷刻花。<br>金尊檀板落花天，乐府新翻红豆篇。<br>取次江南好风景，莫教肠断李龟年。<br>老去羞花懒赋诗，扌弃将才尽为人嗤。<br>车中大有司花女，愁绝吟红阁笔时。<br>却恐明年花信迟，都将好句定花期。<br>春工解道能雕刻，一瓣应标一句诗。</p>
<h3 id="丁老行送丁继之还金陵兼简林古度"><a href="#丁老行送丁继之还金陵兼简林古度" class="headerlink" title="丁老行送丁继之还金陵兼简林古度"></a>丁老行送丁继之还金陵兼简林古度</h3><p>西风飒拉催繁霜，江枫落红岸草黄。<br>丁老裹粮自白下，贺我八十来江乡。<br>千戈满地舟舰断，五百里如关塞长。<br>阖闾城上昼吹角，宫清庙围棋枪。<br>黑风愁云暗天地，飞雁不敢过回塘。<br>况闻守伐连下邑，埘鸡篱犬皆惊惶。<br>江村别有小国土，嘉宾芳晏乐未央。<br>撞钟伐鼓将进酒，停杯三叹非所当。<br>汉东孙子今为庶，罗平妖鸟纷披猖。<br>碧天化日在何许？三千那得花满堂。<br>丁老执杯劝我饮，请开笑口毋傍徨。<br>我家添丁号长耳，三岁只解呼爷娘。<br>公今儿女并玉立，开筵逐日分辈行。<br>已看令孙就东阁，更有快婿升东床。<br>维摩天女并潇洒，木公金母相扶将。<br>彭城老祖年八百，曾孙八十真儿郎。<br>赵州明年始行脚，太公满百方鹰扬。<br>庭前红豆旋结实，蟠桃一颗公初尝。<br>且垂双眉覆尘，共撑老眠看沧浪。<br>我闻拊髀起称善，大笑敬举君之觞。<br>酒酣摩腹订要约，百岁未满须放狂。<br>古人置酒便称寿，何待燕喜吹笙簧。<br>老夫顽钝未得死，南郊正报垂星芒。<br>明年清秋再过我，扌叉衣拍手谈沧桑。<br>乳山道士八十二，头童眼眵学力强。<br>桐城方生年五十，诗兼数子格老苍。<br>二公过从约已宿，间阻正苦无舟航。<br>归携此诗共抵掌，相顾便欲凌莽苍。<br>君如再鼓京江柁，方舟定载林与方。</p>
<h3 id="读方尔止涂山诗藁却寄二十韵"><a href="#读方尔止涂山诗藁却寄二十韵" class="headerlink" title="读方尔止涂山诗藁却寄二十韵"></a>读方尔止涂山诗藁却寄二十韵</h3><p>桐城方尔止，能诗称国手。<br>贻我《涂山诗》，声价重琼玖。<br>束笥多卷帙，插置架上久。<br>寒宵偶摊书，光怪惊户牖。<br>波澜独老成，健笔自抖擞。<br>我欲起逐之，行间字飞走。<br>良恐病掉眩，定睛更扶首。<br>未知诗人中，复有此人不。<br>来书许过我，风雅细分掊。<br>子已办春粮，我亦戒剪韭。<br>老人苦昏耄，旧学忘谁某。<br>恐如赵李徒，别字剔吾丑。<br>此罪亦易科，罚墨水一斗。<br>举世扇俗学，足迹竞翻风。<br>吾衰苦无徒，单孑犯蝇丑。<br>誓将埽坛，属子执尊卤。<br>恐以我累子，欢呶起群嗾。<br>此诗亦戏耳，用意或不苟。<br>未得会子面，请先指其口。<br>相见勿论文，但饮杯中酒。</p>
<h3 id="古诗赠新城王贻上"><a href="#古诗赠新城王贻上" class="headerlink" title="古诗赠新城王贻上"></a>古诗赠新城王贻上</h3><p>风轮持大地，击为风谣。<br>吹万肇邃古，赓歌唐尧。<br>朱弦汉魏，丽藻沿六朝。<br>有唐盛词赋，贞符汇元苞。<br>百灵听驱使，万象穷锼雕。<br>千灯咸一光，异世咸同调。<br>彼哉讠戋讠戋者，穿穴分科条。<br>初盛别中晚，画地成狴牢。<br>妙悟掠影响，指注阙厘毫。<br>瓮天醯鸡覆，井穴痴猿号。<br>化为劣诗魔，飞精入府焦。<br>穷老蔽屋，不得穿寥。<br>正始日以远，词花杂莠苗。<br>献吉才雄骜，学杜ㄤ糟。<br>仲默俊逸人，放言訾谢陶。<br>考辞竞嘈，怀响归浮漂。<br>江河久壅决，&lt;厂晷&gt;亦腾嚣。<br>么弦取偏长，苦调搜啁噍。<br>鸟空而鼠即，厥咎为诗。<br>丧乱亦云，诗病不可瘳。<br>譬彼膏肓疾，传染非一朝。<br>呜呼杜与韩，万古垂斗杓。<br>《北征》《南山》诗，泰华争。<br>流传到于今，不得免傲嘲。<br>况乃唐后人，嗤点谁能跳？<br>穷子抵尺璧，冻人裂复陶。<br>熠耀点须弥，可为渠略标。<br>昌黎笑群儿，少陵诃汝曹。<br>嗟我老无力，掩耳任叫呶。<br>王君起东海，七叶光汉貂。<br>骐骥奋蹴踏，万马喑不骄。<br>识字函雅故，审乐办箫韶。<br>落纸为歌诗，绛云卷青霄。<br>自顾骨骼马，创残卧东郊。<br>敢云老识路，昏忘惭招邀。<br>河源出星海，东流日滔滔。<br>谁跖巨灵掌，一手堙崩涛。<br>古学丧根干，流俗沸螗蜩。<br>伪体不别裁，何以亲风骚？<br>珠林既深深，玉河复迢迢。<br>方当剪榛苦，未可荣兰苕。<br>瓦釜正雷鸣，君其信所操。<br>勿以独角麟，媲彼万牛毛。<br>伊余久归佛，翻经守僧寮。<br>枨触为此诗，狂言放调刁。<br>无乃禅病发，放笔自抑搔。<br>起挑常明灯，忏除坐寒宵。</p>
<h3 id="送林枋孝廉归闽葬亲绝句四首"><a href="#送林枋孝廉归闽葬亲绝句四首" class="headerlink" title="送林枋孝廉归闽葬亲绝句四首"></a>送林枋孝廉归闽葬亲绝句四首</h3><p>寝苫挥戈十六年，麻衣如雪向闽天。<br>松楸禾黍千行泪，并洒西风哭杜鹃。<br>小舟如叶出严陵，突兀西台许剑亭。<br>自是闽人多涕泪，招他故鬼哭冬青。<br>负土为坟斩蒺藜，泪和畚锸下成蹊。<br>更余精卫啼残血，渍入泉台筑土泥。<br>万里黄山白露园，清明麦饭黯销魂。<br>孤臣老泪空填咽，今日秋风又送君。</p>
<h3 id="红豆树二十年复花九月贱降时结子才一颗河东君遣僮探枝得之老夫欲不夸为己瑞其可得乎重赋十绝句更乞同人和之"><a href="#红豆树二十年复花九月贱降时结子才一颗河东君遣僮探枝得之老夫欲不夸为己瑞其可得乎重赋十绝句更乞同人和之" class="headerlink" title="红豆树二十年复花九月贱降时结子才一颗河东君遣僮探枝得之老夫欲不夸为己瑞其可得乎重赋十绝句更乞同人和之"></a>红豆树二十年复花九月贱降时结子才一颗河东君遣僮探枝得之老夫欲不夸为己瑞其可得乎重赋十绝句更乞同人和之</h3><p>院落秋风正飒然，一枝红豆报鲜妍。<br>夏梨弱枣寻常果，此物真堪荐寿筵。<br>春深红豆数花开，结子经秋只一枚。<br>王母仙桃余七颗，争教曼倩不偷来。<br>二十年来绽一枝，人间都道子生迟。<br>可应沧海扬尘日，还记仙家下种时。<br>秋来一颗寄相思，叶落深宫正此时。<br>舞辍歌移人既醉，停觞偏唱右丞词。<br>朱蜀衔来赤日光，苞从鹑火度离方。<br>寝园应并朱樱献，玉座休悲道路长。<br>千葩万蕊叶风凋，一捏猩红点树梢。<br>应是天街浓雨露，万年枝上不曾销。<br>斋阁燃灯佛日开，丹霞绛雪压枝催。<br>便将红豆兴云供，坐看南荒地脉回。<br>炎徼黄图自讨寻，日南花果重南金。<br>书生穷眼疑卢橘，不信相如赋《上林》。<br>旭日平临七宝阑，一枝的殷流丹。<br>《上林》重记虞渊簿，莫作南方草木看。<br>红叶阑干覆草莱，金盘火齐抱枝开。<br>故应五百年前树，曾裹侬家锦绣来。</p>
<h3 id="陈伯玑与程士哲有耦耕之约命画史作图戏赋短歌以赠"><a href="#陈伯玑与程士哲有耦耕之约命画史作图戏赋短歌以赠" class="headerlink" title="陈伯玑与程士哲有耦耕之约命画史作图戏赋短歌以赠"></a>陈伯玑与程士哲有耦耕之约命画史作图戏赋短歌以赠</h3><p>昔与程孟阳，筑堂学耦耕。高人仙游陵谷改，此堂犹得留其名。图中之人，腰镰衤发衤者谁？子云是松圆宗子。士哲生身凭黄犊，似席荐目光激射。牛背明旁有一人，荷Θ箕踞足奇左，乃是陈生伯玑不是我。我今翻经皈佛成老僧。陈生代我学稼为农何不可？吁嗟乎，南山之田芜秽不可治，闭门种菜盍归欤。辍耕陇上应使群儿笑，牛角争教挂《汉书》。</p>
<h3 id="恤庐诗"><a href="#恤庐诗" class="headerlink" title="恤庐诗"></a>恤庐诗</h3><p>牧斋老人，纨绮儿曹。少长祖第，县东坊桥。<br>循墙而东，地一牛鸣。牧云和上，于此诞生。<br>两牧之生，一僧一儒。虎子儿，堕地各殊。<br>牧翁琐琐，儒冠误我。仕宦冰炭，患难汤火。<br>晚归空门，翻诵呢喃。终守研削，如抱茧蚕。<br>牧云昌昌，作僧中王。提天童印，坐七道场。<br>登堂说法，如云如雨。语录金篦，诗笔玉斧。<br>草兵木刀，界灰劫尘。七日之后，余此两人。<br>蔬笋盈盘，炉香霏微。如光音人，下食地肥。<br>茫茫墨穴，皤皤白颠。杖锡来此，秋风飒然。<br>徘徊身世，申写情愫。自悔禅林，文彩流布。<br>风匪囊贮，水岂刀划。净名无言，犹存一默。<br>我观云老，形如木鸡。霜降水涸，刊落肤皮。<br>龙潭灭灯，俱胝断指。望崖送公，自此远矣。<br>云老告我，佛重生地。永怀二人，风声雨涕。<br>荒祠小筑，于彼江皋。衡门两板，盖头一茅。<br>蔑束肚皮，搬柴运水。作老编氓，没身而已。<br>我闻斯言，合掌叹息。岂惟僧规，亦是孝则。<br>凡今之人，口实编蒲。霜雹利养，是究是图。<br>绡头赴阙，乘传葬母。吊送喧阗，官吏奔走。<br>攫拿龙穴，黥椎山冈。南山之石，锢为堵墙。<br>昔有高僧，一担两边。左担供佛，母坐下肩。<br>逢母生日，挑长命灯。炊饭是吃，为娘斋僧。<br>比陈尊宿，却又潇洒。蜣吉转丸，汝何为者。<br>我读云老，衔恤之什，有风肃然。望古遥集，<br>不风不雅，作为此诗。重扶木叉，于训辞。<br>哀哀恤庐，唧唧苦音。我如秋虫，伴彼秋吟。<br>虽则秋吟，为雷为风。有倾听者，三日耳聋。<br>岁在辛丑阳月望日，虞山白衣海印弟子钱某制。</p>
<h3 id="悬蛇行赠茂庐"><a href="#悬蛇行赠茂庐" class="headerlink" title="悬蛇行赠茂庐"></a>悬蛇行赠茂庐</h3><p>周君卖药枫桥下，长身历落气潇洒。<br>要离伯鸾古有之，悠悠末俗谁知者。<br>悬蛇车上走儿童，剔胃刳肠一笑中。<br>更看袖里青蛇在，元化由来即吕翁。</p>
<h3 id="题金孝章生挽册"><a href="#题金孝章生挽册" class="headerlink" title="题金孝章生挽册"></a>题金孝章生挽册</h3><p>人生喜祝寿，死则制挽诗。<br>祝生生不延，哭死死不知。<br>徒然费纸墨，况乃滋点媸。<br>陶潜一老翁，唱为生挽词。<br>死挽已多事，生挽复何为。<br>人生爱百年，生死为大期。<br>乐生本物情，怖死何足訾？<br>生祝死则哭，委分亦所宜。<br>哀乐而乐哀，古人岂我欺！<br>生挽死重挽，生死皆伤悲。<br>挽者亦有死，相挽无已时。<br>吴门金孝章，褒衣称人师。<br>六十要生挽，趣我属和之。<br>我老讳哀挽，摇头请固辞。<br>赤羽满天地，白毛生路逵。<br>余生剩兵间，头颅天所私。<br>西山万树梅，破腊放繁枝。<br>缸面酒新熟，杖头钱可持。<br>何用双眉皱？且喜两膝随。<br>鸲鹆递歌哭，亳鸟俄出嘻。<br>长风报吹万，过耳知为谁？<br>聊歌蟋蟀章，请君颂鸱夷。</p>
<h1 id="有学集卷十二"><a href="#有学集卷十二" class="headerlink" title="有学集卷十二"></a>有学集卷十二</h1><p>。东涧集上</p>
<h3 id="春初过严文靖公锦峰书院敬题十韵"><a href="#春初过严文靖公锦峰书院敬题十韵" class="headerlink" title="春初过严文靖公锦峰书院敬题十韵"></a>春初过严文靖公锦峰书院敬题十韵</h3><p>宰相行春地，承平百岁中。<br>燃灯祠太乙，秘殿礼崆峒。<br>神将扶黄道，灵旗出紫宫。<br>奕棋闲太傅，祖帐蔼群公。<br>接席鸡豚社，随车梨栗童。<br>朱衣临涧户，锦袖凭房栊。<br>桃李思吾祖，桑榆剩此翁。<br>词垣三组接，阁道四星空。<br>碧藓依残，红茏发故丛。<br>平泉旧花木，一一待光风。</p>
<h3 id="一月五日山庄作"><a href="#一月五日山庄作" class="headerlink" title="一月五日山庄作"></a>一月五日山庄作</h3><p>老梅放繁花，回此世界春。<br>信知诸天树，逆风始香闻。<br>日近山容鲜，气至鸟语新。<br>涧泉长前陂，悬流隔通津。<br>花红来驻此，多谢桃源人。</p>
<h3 id="六日述古堂文宴作"><a href="#六日述古堂文宴作" class="headerlink" title="六日述古堂文宴作"></a>六日述古堂文宴作</h3><p>小筑傍墙东，收藏柱下同。<br>步停薄雪，砥室贮光风。<br>屋挂巢书架，窗规散帙通。<br>缥囊香&lt;香奄&gt;，绿字古。<br>岁酒新浮碧，春灯试早红。<br>舞ェ荑柳簇，笛散落梅丛。<br>坼饼饴孙子，抄匙饭老翁。<br>夜如人意永，笑与漏声终。<br>越陌频为客，催归会恼公。<br>安知吾与汝，俱在一壶中。</p>
<h3 id="圯桥行赠趋庭李太公夫妇八十燕喜"><a href="#圯桥行赠趋庭李太公夫妇八十燕喜" class="headerlink" title="圯桥行赠趋庭李太公夫妇八十燕喜"></a>圯桥行赠趋庭李太公夫妇八十燕喜</h3><p>（予方以八十衰老，戒人称寿，却破例作此诗。条候长筵，燕喜歌之，以侑一觞。闻条侯应元之聘，观国之光，老人俚语不合时宜，为一捧腹也。）<br>昔年题诗曾寿君，挥毫剩欲凌千军。<br>娄敬洞前云不散，下邳桥下水如焚。<br>十载流年如博奕，白头翁姥发转黑。<br>老我扌弃为种菜人，郎君频作看花客。<br>早春忽接郎君书，郑重江淮问索居。<br>鸡腿麻姑间易粟，充囊薏苡如明珠。<br>烂煮豆羹和肉汁，新炊饱餐扪腹急。<br>放箸重为介寿诗，香篆萦窗墨花湿。<br>君不见日蚀麒麟斗几回，榴花萱草久相催。<br>当歌若话沧桑事，便劝仙人酒一杯。</p>
<h3 id="题破山四高僧图"><a href="#题破山四高僧图" class="headerlink" title="题破山四高僧图"></a>题破山四高僧图</h3><p>伏虎降龙我未能，缝衣不学小乘僧。<br>禅房正对空潭月，消得西斋一卷经。</p>
<h3 id="浮石和上偈二首"><a href="#浮石和上偈二首" class="headerlink" title="浮石和上偈二首"></a>浮石和上偈二首</h3><p>七十黎法席开，拈椎竖拂吼如雷。<br>十年饱吃箩边饭，伴我腰包行脚来。<br>福城塔下善财歌，烟水茫茫南去多。<br>为问一尊无缝塔，相轮幡影竟如何？</p>
<h3 id="灯楼行壬寅元夕赋示施伟长"><a href="#灯楼行壬寅元夕赋示施伟长" class="headerlink" title="灯楼行壬寅元夕赋示施伟长"></a>灯楼行壬寅元夕赋示施伟长</h3><p>长安元夕风景妍，夹路灯楼柳市边。<br>黄道日回春夜暖，碧空月压看场圆。<br>络角星河挂人首，九华莲焰枝如藕。<br>侧帽都簪内苑花，薄醒犹带昆明酒。<br>千金一刻买春阳，十里珠帘曼光。<br>全疑月面为人面，不辨衣香与坐香。<br>当时我亦铜龙客，朝回冲酒城东陌。<br>银烛遥连北里红，金壶不许东方白。<br>如今老大鬓婆娑，土室龛灯礼佛陀。<br>上元儋耳欢娱少，灯火樊楼涕泪多。<br>怜君旅食山城下，钟罢炉残守僧舍。<br>胶牙生菜粥不糜，蜇鼻村酤酒未笮。<br>与君相去一牛鸣，便似蓬池话浅清。<br>挑灯互见阑珊影，倚户如闻声。<br>月宫青辇空相忆，金床舍利无消息。<br>绮陌兵残玉露，紫姑卜罢银河仄。<br>寂寂秋衾卧冷云，软红香雾想氤氲。<br>梦回历历华胥国，折脚铛边说向君。</p>
<h3 id="茸城吊许霞城"><a href="#茸城吊许霞城" class="headerlink" title="茸城吊许霞城"></a>茸城吊许霞城</h3><p>半生心事一哀中，澹月疏灯照殡宫。<br>握手丁宁余我在，轩眉谈笑与谁同？<br>看花无伴垂双白，压酒何人小红。<br>苦忆放翁诗句在，暗弹老泪向春风。</p>
<h3 id="三月二日遵王生第五雏走笔驰贺"><a href="#三月二日遵王生第五雏走笔驰贺" class="headerlink" title="三月二日遵王生第五雏走笔驰贺"></a>三月二日遵王生第五雏走笔驰贺</h3><p>闾溢新春燕，门悬浃岁弧。<br>笑才看哑哑，泣又听呱呱。<br>绣褓绷方燥，金盘浴尚濡。<br>作花桃有实，落子桂为株。<br>戏逐鸠车后，名将骠骑俱。<br>带看围宝玉，架许攫珊瑚。<br>祝词频削，獐书错屡摹。<br>方当歌燕婉，莫谩谑鸠茶。<br>学士九男颂，尚书百子图。<br>预愁东涧老，名字尽肠刳。</p>
<h3 id="春日送施伟长还芜湖客舍"><a href="#春日送施伟长还芜湖客舍" class="headerlink" title="春日送施伟长还芜湖客舍"></a>春日送施伟长还芜湖客舍</h3><p>东涧老人老无那，送尽春光但孤坐。<br>那堪送春复送客，执手无言泪交堕。<br>乾坤摆荡皆客居，尽日团团走推磨。<br>君归又是客中客，马方解鞍刍未М。<br>浩浩之水育育鱼，东跳西沫何所作？<br>眼中之人吾老矣，世间宁戚有几个？</p>
<h3 id="壬寅三月十六日太仓太原王端士异公怿民"><a href="#壬寅三月十六日太仓太原王端士异公怿民" class="headerlink" title="壬寅三月十六日太仓太原王端士异公怿民"></a>壬寅三月十六日太仓太原王端士异公怿民</h3><p>（虹友琅琊王惟夏次谷许九日顾伊人吴江朱长孺族孙遵王婿微仲集于小阁是日敬题烟客奉常所藏文肃公南宫墨卷论文即事欣感交并予为斐然不辞首作。）<br>江村草阁掩霏微，两版衡门乳燕稀。<br>好客恰宜来细雨，春风犹为款荆扉。<br>莺悲花尽差新树，柳爱烟深漫旧矶。<br>有约经过还载酒，不辞破夏解僧衣。<br>帝车南指正垂芒，云雾江天见草堂。<br>鹤发龙钟余一老，乌衣马粪数诸王。<br>横经问字皆同术，即席分题各擅场。<br>自愧疏慵徒捧腹，更无衣钵付欧阳。<br>琬琰勋庸丙魏如，珠囊毕牍在公车。<br>三条烛际升平候，千佛名В浩劫余。<br>字里锋芒环斗极，行间筋骨护皇舆。<br>娄江荣气浮河雒，午夜虹光夹御书。<br>今雨柴门却扫新，清晨留客似留春。<br>小亭布席才函丈，竟日从容肯欠伸。<br>老去敢知文曲折，酒阑仍恐语悲辛。<br>竹廊共赏留题句，寄谢缘溪莫问津。</p>
<h3 id="寒夜记梦题昆铜土音诗稿"><a href="#寒夜记梦题昆铜土音诗稿" class="headerlink" title="寒夜记梦题昆铜土音诗稿"></a>寒夜记梦题昆铜土音诗稿</h3><p>烂漫一束纸，墨淡字半。摩挲不辨文与字，脂肺肾互郁盘。无乃苌弘之血、弘演之肝，行间悉手牵掣。口哦不断百怪攒，阴火吹风扑灯烛。鬼车载鬼嚎檐端。须臾神鬼怒交斗，朱旗闪烁朱轮殷。相柳食山腥未，刑天争神舞不闲。天吴罔两助声势，海水矗立地轴掀。孤灯明灭胸撞击，抚枕忽漫升天关。天门荡帝肃穆，寥阳侍晨伊旧班。有夫披发叫无辜，撼阍摇动仓琅。帝心殊ê恻，慰劳涕泪潸。趣令浴堂具汤沐，被以霞帔加星冠。湔衤发颈上血，浇沃径寸丹。日宫天子命收取，化为日中阳乌赤色鸾。绰约彼三姬，参差泪泛澜。花愁雨泣不忍睹，冰心玉节谁犯干。蕊珠宫中传册命，云衣雾非绮纨。命从湘君夫人享秩祀，锡以湘竹之节声珊珊。俄闻六丁召神官，四五八部齐登坛。日矛前驱，天驷后奔。电光射目睫，霹雳穿耳根。迷离眩晕揩睡眼，雷车犹掉云旗翻。掀帘惝恍已亭午，白日正照红阑杆。</p>
<h3 id="赠张翁敬修"><a href="#赠张翁敬修" class="headerlink" title="赠张翁敬修"></a>赠张翁敬修</h3><p>悬部垂帘近子成，不离得柴荆。<br>心温药鼎常留火，髭拂琴弦偶作声。<br>斋饭鸟分如伴侣，蓝舆儿舁即门生。<br>看囊莫笑成羞涩，赢得腰缠鹤背轻。</p>
<h3 id="题烟客画扇"><a href="#题烟客画扇" class="headerlink" title="题烟客画扇"></a>题烟客画扇</h3><p>吹笛居箱去不回，人间粉本付沈灰。<br>空斋画扇秋风里，重见浮岚暖翠来。</p>
<h3 id="秋日杂诗二十首"><a href="#秋日杂诗二十首" class="headerlink" title="秋日杂诗二十首"></a>秋日杂诗二十首</h3><p>更残响檐溜，始知是秋雨。<br>滴沥差可人，荒阶咽蛩语。<br>迢迢鸡后鸣，漏刻浩难数。<br>重温秋衾梦，今宵又何许？<br>闲愁来何从，残梦去无绪。<br>翻经义未了，聊可排尘虑。<br>老喜尝新粳，寒思理旧絮。<br>稽首念佛恩，焚香礼昏莫。<br>长夏苦毒热，早秋怯骤凉。<br>皇天无中气，端居自徨。<br>昨宵飓风作，海鸟群凄惶。<br>六整毛羽，退飞正翱翔。<br>霜风掠平芜，秋原骄雉兔。<br>笠夫戴皮冠，麦场果猎具。<br>短袖裹老拳，闷如锁穷。<br>扶杖看秋空，指点呼鹰处。<br>破树仗天风，簸顿埽我垣。<br>风伯不汝贳，倒穴拔其根。<br>清晨启蓬户，小草仍当门。<br>唐天憎杜陵，流落穷白头。<br>又令笺注徒，千载生瘢疣。<br>至今腐儒，钻穴死不休。<br>太白自长啸，槌碎黄鹤楼。<br>文章亦引业，抚卷心悠悠。<br>北山磨镜翁，缚茅山之畔。<br>绳床背泥灶，光净照潭面。<br>日旰酌白酒，自唱残唐传。<br>炊茶热松子，松风扬蕉扇。<br>薄莫送我归，前村指竹箭。<br>汉东涌楼阁，庄严永明师。<br>挥手弃山河，大梁一布衣。<br>传家五百载，百卷宗镜书。<br>莫欺粟散王，寄报良亦殊。<br>衰晚寡末契，但论饮食交。<br>冯老今则亡，伤老饕。<br>白首捃红裙，弓兵满六桥。<br>画师补此景，可以当大招。<br>梦得朱蜀书，旁行写复复。<br>不辨科斗文，神官为我读。<br>醒闻秋窗雨，送喜声簇簇。<br>快哉诸天宫，下雨成珠玉。<br>华首上座来，锡带罗浮雨。<br>秋风藏衫袂，肃肃条衣举。<br>俯躬道国恩，敛容称故主。<br>三代去已远，礼乐吾谁与。<br>狷狷沸唇儿，安知歌相鼠。<br>春秋书遂灭，齐戍屯貔貅。<br>视彼六族氏，灭没同蛔蝣。<br>一夕醉戍酒，肠穴其头。<br>自古斩肄余，有此报雪不。<br>得无齐君臣，创钜思愆尤。<br>谢过三亡国，用以伯诸侯。<br>我欲竟此编，炷燥添膏油。<br>秋灯吐长芒，短发风飕飕。<br>田畴酹刘虞，陨绝卧草莱。<br>身仆目犹视，沈痛彻骸。<br>称足罗前行，传呼使君来。<br>劳苦如生平，弹指叹且哀。<br>鸡酒饮啖尽，挥手还夜台。<br>子春志益坚，坐看五楼灰。<br>余智灭乌丸，少试囊底才。<br>子年神仙人，斯言岂齐谐。<br>萧辰展残书，鸣叶落空阶。<br>正忆幽并路，筋骨斗风开。<br>滔滔新莽世，人抱巾帼丑。<br>谁歌平陵东？东海一嫠妇。<br>痛子誓报仇，倾赀市刀酒。<br>升堂缚县宰，屠若猪狗。<br>聚众据海曲，亡命竞奔走。<br>吕母称将军，部曲如臂肘。<br>赤眉青犊兵，东海作渊薮。<br>母死余众昌，渐台蹴威斗。<br>我叙诛莽功，阿母实魁首。<br>赤符天所授，青史人谁剖？<br>云台四七人，我欲跻某某。<br>上有刘伯升，下有吕氏母。<br>圣人必前知，卓哉明高皇。<br>天文清分野，两戒分针芒。<br>躔度起斗牛，天街肃垣墙。<br>篇终载箕尾，尾闾慎堤坊。<br>眇然龟鱼星，海底沉微茫。<br>卓荦世史书，臣浚提正纲。<br>戎夏区黑白，亘古界阴阳。<br>石室光怪，化为鱼鸟章。<br>高秋风雨多，夜起视袭藏。<br>山城瞰秋窗，雉堞半在几。<br>山僮放纸鸢，呼风应阶圯。<br>尚父栖石室，垂竿尚湖水。<br>信国北渡还，海道亦由此。<br>父老都不知，但指蕲王垒。<br>金山鼙鼓声，殷殷潮河里。<br>尹二淡荡人，好为竹枝歌。<br>江干残雪后，春浅水微波。<br>吹笛看群山，那山出云多。<br>李三爱此词，侧帽长吟哦。<br>兴酣为点染，泼墨生烟萝。<br>江上无两人，风月皆蹉跎。<br>今人则已矣，古人复如何。<br>落落湖海士，奋然谈握奇。<br>三载邈声尘，宿昔梦见之。<br>或云赴海死，抱石与世辞。<br>或云尽室去，沧波逐鸱夷。<br>人生七尺躯，龙蠖无端倪。<br>弦高为郑商，申公窃夏姬。<br>岂如缚足雀，掣线还故枝。<br>世界自寥廓，吾师欲居彝。<br>东方君子国，宛在天一涯。<br>吾徒刘渔仲，漳海一怪民。<br>尊已卧百尺，藐人直半文。<br>但求一人知，不顾举世嗔。<br>石斋礼法人，天刑戒谆谆。<br>洒泣作刘招，未死招其魂。<br>西陵短冯生，卓荦亦等伦。<br>乱世干网罗，佣雇全其身。<br>举举鲜华子，蒙头灰涸尘。<br>吾衰失二子，今甚嗟半人。<br>冯生盍归来，从我东海滨。<br>旁行侧理纸，堆积秋兴编。<br>发兴己亥秋，未卜断手年。<br>元和只一颂，唐雅才二篇。<br>买菜良自哂，终任鱼蠹穿。<br>夕阳听渔笛，呜咽悲远天。<br>相将捞鱼虾，高歌同扣舷。</p>
<h3 id="赠归元恭八十二韵戏效元恭体"><a href="#赠归元恭八十二韵戏效元恭体" class="headerlink" title="赠归元恭八十二韵戏效元恭体"></a>赠归元恭八十二韵戏效元恭体</h3><p>衰老寡朋旧，最爱元恭子。<br>元恭亦昵余，不以老髦鄙。<br>江村蓬ワ乡，一岁数倒屣。<br>懒病常畏人，蛛丝络巾履。<br>啄木向仓琅，柴门撼马棰。<br>无乃元恭乎，招延果然是。<br>牵手共绝倒，岂但蛩然喜。<br>过从永夕夜，笑移日晷。<br>子如汗血驹，腾骧抹千里。<br>怜我老识道，创残重依倚。<br>问我诵读法，访我述作轨。<br>罗网搜放失，针芒别疑似。<br>即事难屡送，更端亻坐数起。<br>把搔着痛痒，分疏豁症痞。<br>沈吟时解带，欣赏但抚几。<br>艳艳梁月堕，扌戚扌戚灯花委。<br>残杯冷复温，村酒薄弥旨。<br>频看参旗横，每恨慧星哆。<br>孤愤填胸臆，沈忧骨髓。<br>悲啼杂夜鸟，絮语倾漏水。<br>有恨徒诅天，无聊且骂鬼。<br>怦怦顾形影，剌剌忌僮婢。<br>恨少只一口，较多余两耳。<br>世乱苦局促，来趣去亦驶。<br>相期如弦望，一别即弦矢。<br>伤离对灯烬，惜逝临洲渚。<br>思君诚无度，抚己良有耻。<br>子为太仆孙，家学承古始。<br>嬉戏习丹铅，辟耳惯经史。<br>摇笔断修蛇，垂芒射青兕。<br>吾衰久废学，顽疏迫蒙圯。<br>师丹事多忘，籍氏典失记。<br>规矩亻面高曾，先畴荒耘耔。<br>子为鲁国儒，程朱接阶。<br>端拜翻六经，攘臂斥二氏。<br>抠衣两楹奠，垂涎两庑祀。<br>吾老归空门，卖身充佛使。<br>贝叶开心花，明灯息意蕊。<br>三幡研精微，四轮征恢诡。<br>与子异门墙，矢函算倍蓰。<br>子负经世略，春秋志倾否。<br>韬钤经握奇，扼塞图地理。<br>棋局画兵符，酒旗树戎垒。<br>吾少不如人，况复老如此。<br>有眼如针孔，有胆如芥子。<br>常苦心悬杵，徒夸耳成市。<br>杯中看影蛇，床下听斗蚁。<br>方当守要领，何暇共鞭弭。<br>我叨一日长，子胜无我以。<br>资强师则弱，盖函不相抵。<br>子有百篇诗，稿本庋吾匦。<br>元气含从衡，冥涨失津。<br>四游围尺幅，八极步寸跬。<br>逐日杖不休，饮河渴未止。<br>宋玉赋大言，庄生喻非指。<br>唐衢哭苍茫，贾生涕重累。<br>西音起促柱，易水歌变征。<br>望气指钟离，步天肇星纪。<br>戏帝笑争博，叫天苦填珥。<br>忧来每长吟，咏罢自抚髀。<br>临风歌激昂，巡檐叹倚徙。<br>中夜看牛斗，角芒正逦迤。<br>飞动防出匣，封题谨累纸。<br>吁嗟天地间，物类各斐。<br>胡然此两人，廓落无所底。<br>昌黎叹双鸟，聊可相比拟。<br>各促一处囚，天公岂徒尔。<br>共工触不周，圆盘至今圯。<br>方朔掉雷车，呀呀万人死。<br>横为摩竭鱼，樯尼出口齿。<br>竖作难陀龙，须弥摆头尾。<br>女娲抟黄土，二物独岿危。<br>未知何方隅，安顿我与尔。<br>祈住修罗宫，石扉屹双峙。<br>逝登睹史天，外院隔尘滓。<br>国土针端小，世界蜂窠庳。<br>徒然劳胼胝，何用矜爪觜。<br>言寻西王母，燕游玉山趾。<br>紫海泥活活，黄竹雪靡靡。<br>剩有不死药，藏贮月宫里。<br>举杯劝娥，乞我方寸七。<br>我年八十一，子亦五十矣。</p>
<h3 id="埋庵老人曾孙歌"><a href="#埋庵老人曾孙歌" class="headerlink" title="埋庵老人曾孙歌"></a>埋庵老人曾孙歌</h3><p>吴门老叟长眉青，清斋手写《华严经》。<br>八十一卷罗舍利，笔端错落含桃形。<br>劫火焚烧大干溃，妙莲佛刹无迁代。<br>贝叶明灯夜未央，曼花飞雨春长在。<br>花雨登云拥荜门，徐家世产石麒麟。<br>宝志公曾记摩顶，武彝君又唤曾孙。<br>抱送自有神天护，世人那得知其故。<br>寄位应参德生法，入胎先说童真住。<br>老翁弹指叹善哉，善财楼阁一门开。<br>楮香葵艳翻经候，亲见天童入口来。</p>
<h3 id="题滕相士写真"><a href="#题滕相士写真" class="headerlink" title="题滕相士写真"></a>题滕相士写真</h3><p>绛节朝元昔梦稀，金箱犹叠五铢衣。<br>元裳缟袂人谁识？只道横江一鹤飞。</p>
<h3 id="方生行送方尔止还金陵"><a href="#方生行送方尔止还金陵" class="headerlink" title="方生行送方尔止还金陵"></a>方生行送方尔止还金陵</h3><p>方生弱冠来造余，手持尺素钟阳书。<br>曲江忆念看花候，东观夸张视草余。<br>七年戎马躏齐鲁，大夫死绥士死鼓。<br>孺人爱妾胥国殇，碧血清流照终古。<br>诵君历下诗惨凄，阴风怪雨生尺蹄。<br>铺陈杜老诗中史，曲折睢阳传后题。<br>因之遍览余篇什，采掇元家箧中集。<br>赠策每嗤天帝醉，移盘欲共仙人泣。<br>方生怜我赏其诗，越人山木心自知。<br>一别伤魂循鬓发，重来执手看须眉。<br>衰老残躯存两臂，两耳双聋苦填珥。<br>仲车笑人但耸听，子瞻代口空画字。<br>年来倾耳辄沾巾，无耳何辞作废人？<br>鹆歌鲁国谁来往？鹤语尧年自苦辛。<br>山窗历历古祠墓，日夕看君登几度。<br>稚孙黄犊健追陪，老我青羊倦迟莫。<br>聚首茫茫尘劫前，我髭君腹两皤然。<br>共嗟梵志还家日，却笑彭公观井年。<br>哺雏轩头挂弧矢，白鹤灵芝神告尔。<br>即看抱送慰商瞿，何妨富贵夸翁子。<br>歌罢将雏赋远游，削成如案览青丘。<br>来马重看日出处，呼鹰直尽海东头。<br>我有羊城荔枝酒，故人岭表来称寿。<br>瓶眉聊可谢世人，缸面只应饮好友。<br>经年封固为君开，莫惜临岐尽一杯。<br>冯君鉴我区区意，却寄青州从事来。</p>
<h3 id="老藤如意歌"><a href="#老藤如意歌" class="headerlink" title="老藤如意歌"></a>老藤如意歌</h3><p>（余年八十，灵岩和上持天台万年藤如意为寿。余识之，曰：此金华吴少君遗物也，歌以记之。）<br>天台老藤作如意，破瓢道人手砻治。<br>三尺搜从虎豹群，万年文暗蛟龙字。<br>老僧珍重如朵云，爱我不惜持赠君。<br>唾壶击缺非吾事，指顾或可摩三军。</p>
<h3 id="题梅仙书舫小像二绝句"><a href="#题梅仙书舫小像二绝句" class="headerlink" title="题梅仙书舫小像二绝句"></a>题梅仙书舫小像二绝句</h3><p>杨柳蒹葭面面垂，轻舟自信野风吹。<br>残书堆积为长枕，棹向中流读楚词。<br>稻蟹吴侬计渺然，王孙持酒但流涎。<br>扁舟不属监军管，且泊松江蟹舍边。</p>
<h3 id="后观棋六绝句"><a href="#后观棋六绝句" class="headerlink" title="后观棋六绝句"></a>后观棋六绝句</h3><p>奕棋二十早知名，七十于今老更成。<br>拂袖登坛尽年少，争如宿将解论兵。<br>坐隐浑如禅定人，世间象戏自争新。<br>笑他橘里商山叟，老大犹夸睹玉尘。<br>初果还来戒水清，枯棋声间木鱼鸣。<br>只应姑妇中宵话，也是邻墙环钏声。<br>挑灯画纸已无妻，棋局袈裟伴杖藜。<br>回首平津开阁地，鹅笼何处问鸡栖。<br>皓首观棋兴未阑，青袍关尹肯休官。<br>楚江巫峡多云雨，总向珠帘一局看。<br>争先入角势匆匆，绿湛余尊烛剪红。<br>覆罢残棋何限笑，输赢只在纸盘中。</p>
<h3 id="拂水竹廊下有石城学人题壁云辛丑冬日过此追忆二十年旧游口占二首牧翁先生见而和之勿令埋没苔藓中也感其雅意依韵遥和他日以示茂之诸子"><a href="#拂水竹廊下有石城学人题壁云辛丑冬日过此追忆二十年旧游口占二首牧翁先生见而和之勿令埋没苔藓中也感其雅意依韵遥和他日以示茂之诸子" class="headerlink" title="拂水竹廊下有石城学人题壁云辛丑冬日过此追忆二十年旧游口占二首牧翁先生见而和之勿令埋没苔藓中也感其雅意依韵遥和他日以示茂之诸子"></a>拂水竹廊下有石城学人题壁云辛丑冬日过此追忆二十年旧游口占二首牧翁先生见而和之勿令埋没苔藓中也感其雅意依韵遥和他日以示茂之诸子</h3><p>落落天河泻不休，眼看拂水是悬流。<br>巢居拨雾开重幕，橐笔书云上小楼。<br>盘马草柔筋解冻，呼鹰风紧臂知秋。<br>会须满载如渑酒，拂壁看君再纪游。<br>转蕙光风正发春，藤梢橘刺任他新。<br>碧桃花外看三劫，白酒缸中记一尘。<br>剑动随身成羽翼，书藏复壁当比邻。<br>东山莫话仙源事，渔父来时不是秦。</p>
<h3 id="梅村宫相五十生子赋浴儿歌十章"><a href="#梅村宫相五十生子赋浴儿歌十章" class="headerlink" title="梅村宫相五十生子赋浴儿歌十章"></a>梅村宫相五十生子赋浴儿歌十章</h3><p>扶木新枝照海东，充闾佳气接青葱。<br>悬门弧矢从来远，遥指天山取挂弓。<br>绣绂长依麟角裁，端门曾为剪蒿莱。<br>故应晚育商瞿子，记取尼山抱送来。<br>天人也自爱文章，抱得麒麟到下方。<br>但与志公摩顶首，双瞳偏喜似瑶光。<br>据地初生狮子儿，三年哮吼五天知。<br>锦绷花褓勤将护，恰是频申自在时。<br>九十将雏未白头，明珠老蚌正相求。<br>兰闺自唱河中曲，十六生儿似阿侯。<br>龙楼赐锦尚鲜妍，绣褓新绷绝可怜。<br>玉盎金盆甘露水，浴儿仍用五铢钱。<br>月户冰轮自宛然，一枝偷折向江天。<br>嫦娥顾兔应相笑，谁放吴刚倚树眠。<br>绨几频翻大雅章，卷阿拜手颂朝阳。<br>未应仙果生来晚，为养高梧待凤凰。<br>汤饼盘冫食锦绣堆，石榴盆里摘杨梅。<br>红菱馅饼谁争吃？自放残牙大嚼回。<br>麻姑曾约过初筵，笑掷丹砂助祝延。<br>八百更邀斟雉叟，老夫权许当彭。</p>
<h3 id="王玉映夫妇生日"><a href="#王玉映夫妇生日" class="headerlink" title="王玉映夫妇生日"></a>王玉映夫妇生日</h3><p>织女黄姑嘉会同，红墙银汉本相通。<br>共传王母为金母，又说丁公似木公。<br>条脱赠来犹晋代，洞箫吹出并秦宫。<br>刘纲莫讶登仙晚，上树依然跨碧空。</p>
<h1 id="有学集卷十三"><a href="#有学集卷十三" class="headerlink" title="有学集卷十三"></a>有学集卷十三</h1><p>。东涧诗集下</p>
<h3 id="放歌行为绛趺堂主人姚文初作"><a href="#放歌行为绛趺堂主人姚文初作" class="headerlink" title="放歌行为绛趺堂主人姚文初作"></a>放歌行为绛趺堂主人姚文初作</h3><p>阖闾城头昼吹角，比屋穷庐似幽朔。<br>长洲茂苑何处是？清庙回塘已非昨。<br>有人过话吴趋里，文姚兰俱颓剥。<br>石经阁已断缣缃，绛趺堂又凋花萼。<br>虿尾法书隳禁扁，乌头表门掩榱桷。<br>他人入室主何之？诀别诗成泪双落。<br>失巢朱凤声惨凄，避风海鸟影回薄。<br>谁云盖头无一茅？尚喜随身有两脚。<br>感今怀昔心悄然，白头老客和泪眠。<br>残书枕席唐家历，天宝元和在眠前。<br>自从延秋啼白乌，王侯第宅扬灰烟。<br>金雀铜人互凋换，青茅朱户争飞骞。<br>功臣甲第觚棱并，权幸飞甍歌吹连。<br>金玉两杯谶成毁，乾岗五龙图蜿蜒。<br>韩家南庄蒲荇茂，白传新居水竹妍。<br>亲仁康崇谁得占？奉诚芸晖殊可怜。<br>鸡坊小儿依僧舍，津阳里老逢尧年。<br>君不见修罗战败藕丝藏，帝释表贺得胜堂。<br>千梁万斗容一纟延，七宝严饰咸相当。<br>目连喷火变煨烬，万千天女空徨。<br>须臾升坐受忏礼，妙法广说常无常。<br>毗延殿宛如故，琉璃宝地发净光。<br>净名老病栖绳床，诸天布座罗成行。<br>陶轮世界手断取，众生安住如处囊。<br>华藏十三一小界，局促何异蜂胃房！<br>天地变化岂终极，东海那得长栽桑！<br>又不见绛趺屋乌声，为我谓乌且为客。<br>馀杭好酒盛琥珀，痛饮莫量油囊窄。<br>阊门飞阁屋欲流，毒雾腥风暗阡陌。<br>麻姑自识扬尘候，重过胥门蔡经宅。</p>
<h3 id="吴人喧传瞿稼轩留守降灵郡城西相率诣东皋招魂塑像迎请上任聋呆道人惊喜呜咽放言作绝句十二首用代里社迎神送神之曲"><a href="#吴人喧传瞿稼轩留守降灵郡城西相率诣东皋招魂塑像迎请上任聋呆道人惊喜呜咽放言作绝句十二首用代里社迎神送神之曲" class="headerlink" title="吴人喧传瞿稼轩留守降灵郡城西相率诣东皋招魂塑像迎请上任聋呆道人惊喜呜咽放言作绝句十二首用代里社迎神送神之曲"></a>吴人喧传瞿稼轩留守降灵郡城西相率诣东皋招魂塑像迎请上任聋呆道人惊喜呜咽放言作绝句十二首用代里社迎神送神之曲</h3><p>月斧雷车夹道开，帝令巡省旧都来。<br>人间不晓天符急，叹息争看华表回。<br>玉帝亲颁赤伏符，神官权位治姑苏。<br>中央丹篆云雷护，天上词头与世殊。<br>灵旗昼卷画廊新，寂历东山赌奕辰。<br>驱使八公闲草木，也应谈笑扫苻秦。<br>歌舞闾阎换岁时，传芭伐鼓漫伤悲。<br>吴儿好唱迎神曲，一局楸枰千字诗。<br>被发骑龙事渺然，栾公立社自年年。<br>臂鹰老手还余我，伏腊鸡豚掠社钱。<br>庙门巫觋醉蛛丝，八翼天关却傍谁？<br>要约魁星频奏事，鸿都道士不曾知。<br>真诰稽神未许论，伯昌位业并曹孙。<br>摄山靳尚如相遇，切莫怀沙问屈原。<br>社鬼城神也论赀，西园谐价付冥司。<br>凭君一笑如包老，瓦石欢哗夺印时。<br>三年蜀血肯销沉，我所思兮在桂林。<br>却望苍梧量泪雨，湘江何似五湖深。<br>日蚀麒麟格斗余，山河两戒眇愁予。<br>兰沧渡后无消息，且坐前潮伴子胥。<br>魂兮篝缕刻分毫，深目鸢肩见二毛。<br>麟阁即图词可继，宗臣遗像肃清高。<br>真王异姓指河山，箫鼓丛祠报赛闲。<br>咫尺灵飞催后命，红云仍押祝融班。</p>
<h3 id="答新安方望子投诗枉访"><a href="#答新安方望子投诗枉访" class="headerlink" title="答新安方望子投诗枉访"></a>答新安方望子投诗枉访</h3><p>茧穴鸡窠正怯寒，清晨剥啄响阑干。<br>采诗旧触中原怒，和曲新添下里欢。<br>无酒治聋心悒怏，有文起兴蹒跚。<br>方干莫漫轻三拜，老病吾愁再拜难。</p>
<h3 id="新安潘子伦故人景升之孙也年六十矣方望子索诗为寿"><a href="#新安潘子伦故人景升之孙也年六十矣方望子索诗为寿" class="headerlink" title="新安潘子伦故人景升之孙也年六十矣方望子索诗为寿"></a>新安潘子伦故人景升之孙也年六十矣方望子索诗为寿</h3><p>旧隐城西深柳堂，潘髯张戟坐胡床。<br>每思吾谷看红叶，频向天都问白杨。<br>十里青楼传丽藻，百年黄海继词章。<br>长筵劝酒聊题句，游射偏惊大父行。</p>
<h3 id="杨枝挑牙杖歌"><a href="#杨枝挑牙杖歌" class="headerlink" title="杨枝挑牙杖歌"></a>杨枝挑牙杖歌</h3><p>象须剔齿搜宿风，老夫宝爱装银筒。<br>兰沧不渡职贡绝，欲采寸鼠无由通。<br>西方杨枝利漱盥，东国新裁牙杖短。<br>俱尼杨柳都相似，此物流传属谁管？</p>
<h3 id="和成社第一会诗序"><a href="#和成社第一会诗序" class="headerlink" title="和成社第一会诗序"></a>和成社第一会诗序</h3><p>（定远帅英妙结社赋诗，武伯以初会诗见视。寒窗病气，聊蘸药汁属和。劳人之歌，不中玉律，聊以代邪许而已。）<br>△和长至日文宴<br>至日群英会草堂，老人却为闭关忙。<br>频开缇幕看葭动，细画炉灰纪线长。<br>望尽日华涂北户，书残云物墁东墙。<br>剧怜文酒招寻处，近局鸡豚自一乡。<br>△和腊梅<br>本自梅同谱，其如艳质成。<br>不堪驰驿使，只合傍帘楹。<br>栀貌迎妆出，檀心插鬓倾。<br>花房传丽句，偏搅白头情。<br>△和烧香曲<br>下界伊兰臭不收，天公酒醒玉女愁。<br>吴刚盗斫质多树，鸾胶凤髓倾十洲。<br>玉山岢峨珠树泣，汉宫百和迎仙急。<br>王母不乐下云车，刘郎犹倚小儿立。<br>异香如豆著铜，曼倩偷桃博山。<br>老龙怒斗搜象藏，香云罨霭笼九关。<br>鬻香长者迷处所，青莲花藏失香谱。<br>灵飞去挟返魂香，玉杖金箱茂陵土。<br>烟销鹊尾佛灯红，梦断钟残鼻观通。<br>鸡林香市经游处，衫袖浓熏尽逆风。<br>△和遵王述怀感德诗四十韵兼示夕公敕先<br>自古文章事，真能困白颠。<br>书仓湛玉府，学海γ珠渊。<br>妄许窥篱落，粗能晓陌阡。<br>深惭初学陋，委信古人贤。<br>文字期从顺，源流属溯沿。<br>余波腾绮丽，大体戒雕镌。<br>笔墨留元气，升沉托化权。<br>千秋衣钵在，一代瓣香专。<br>丹漆应随梦，珠囊岂浪传。<br>滥觞谋酌海，用管学窥天。<br>北地纡前辙，山定晚年。<br>襟期同郑老，师匠并临川。<br>裨贩徒张耳，猖披肯息肩。<br>争言马背肿，翻笑鹄头玄。<br>敢射斐虎，空蜚墨翟鸢。<br>中原方高高，下里亦讠戋讠戋。<br>博易如抟黍，输赢只意钱。<br>穴仍同鸟鼠，足各异夔玄。<br>牛角从他食，鸡窠且自全。<br>衰宗余玉叶，长律播朱弦。<br>二十辞条富，三千掌故骈。<br>锦舒潘岳笔，花ネ蜀江笺。<br>群从传芳并，比邻藻联。<br>朝华文络驿，春草梦连绵。<br>老马涂曾识，乡人酌每先。<br>别裁风雅近，嗤点后生偏。<br>莫漫轻津筏，只应老椠铅。<br>养珠须月满，采玉候冰坚。<br>肠胃频反刮，瑕疵必弃捐。<br>寸心千载后，只手百灵前。<br>蚊睫闻螟语，车轮睹虱悬。<br>笔云朝彩集，书月夜光圆。<br>婉娈西昆体，凄清湘瑟篇。<br>嘤鸣千响叶，花萼一家妍。<br>敢谓斯文付，私于老我便。<br>怀龙温昔梦，吐凤理新编。<br>蟹舍看朝穗，渔湾听刺船。<br>风光宜掩冉，花月称婵娟。<br>西向三年笑，南询一指禅。<br>寒灯聊点笔，小饮竟颓然。</p>
<h3 id="病榻消寒杂咏四十六首"><a href="#病榻消寒杂咏四十六首" class="headerlink" title="病榻消寒杂咏四十六首"></a>病榻消寒杂咏四十六首</h3><p>（癸卯冬，苦上气疾，卧榻无聊，时时蘸药汁写诗，都无伦次。升平之日，长安冬至后，内家戚里竞传九九消寒图，取以铭诗，志梦华之感焉。亦名三体诗者。一为中麓体，章丘李伯华少卿罢官后，好为俚诗，嘲谑杂出。今所传《闲居集》是也。其二为少微体。里中许老秀才好即事即席为诗，杯盘梨枣，坐客赵李胪列八句中，李本宁叙其诗，殊似其为人。其三为怡荆体。怡荆者，江村刘老庄家翁不识字，冲口哦诗，供人姗笑，闻有可为抚掌者。有诗一册，自谓诗无他长，但韵脚熟耳。余诗上不能寄托如中麓，下亦不能绝倒如刘老。揆诸季孟之间，庶几似少微体。惜无本宁描画耳。或曰：三人皆准敕恶诗，何不近取佳者如归元恭为四体耶？余辗然笑曰：有是哉！并识其语于后。腊月廿八日东涧遗老戏题。）<br>儒流什部空闲身，酒户生疏药市亲。<br>未肯掉头抛白发，也容折角岸乌巾。<br>国殇急鼓多新鬼，庙社灵旗半故人。<br>年老成精君莫讶，天公也有辟顽民。<br>栗冽凝寒炉火增，抱薪拥絮转凌兢。<br>漆身吞炭依稀是，烂额焦头取次能。<br>儿放空拳窗裂纸，婢伸赤脚被添冰。<br>长安九九消寒夜，罴褥丹衣叠几层。<br>耳病双聋眼又昏，肉消分半不堪扪。<br>液汤蜇鼻医方苦，参附充肠药券频。<br>好友祷嵩求益算，恶人诅岱请收魂。<br>两家剥啄知谁胜？凭仗苍穹自讨论。<br>径寸难分耸形，方言州部比元经。<br>人间若有治聋酒，天上应无附耳星。<br>斗蚁军声酣乍止，鸣蛙战鼓怒初停。<br>一灯遥礼潮音洞，梵呗从今用眼听。<br>病多难诉乳山翁，不但双荷睹赛聋。<br>喑讶仲长还有口，Φ愁皇甫不关风。<br>畏寒塞向专涂北，负日循墙只傍东。<br>莫谓豳人徒改岁，老能熏鼠岂无功。<br>稚孙仍读鲁《春秋》，蠹简还从屋角搜。<br>定以孤行推杜预，每于败绩唤何休。<br>县车束马令支捷，蔽海牢山仲父谋。<br>聊与儿曹摊故纸，百年指掌话神州。<br>懒学初无识字忧，不多肝肺戒雕锼。<br>少知诵读皆缘木，老解词章尽刻舟。<br>扶养心神朝碧落，招回气母守丹丘。<br>病何敢方河渚，摇笔居然颂独游。<br>直木风摇自古忧，不材何意纵寻矛。<br>群蜉枉撼盆池树，积羽空沉芥子舟。<br>说易累伸箕子难，编书频访大航头。<br>白颠炳烛浑无暇，鲁酒吴羹一笑休。<br>词场稂莠递相仍，嗤点前贤莽自矜。<br>北斗文章谁比并？南山诗句敢凭陵。<br>昔年蛟鳄犹知避，今日蚍蜉恐未胜。<br>梦里孟郊还拊手，千秋丹篆尚飞腾。<br>声气无如文字亲，乱余斑白向沉沦。<br>春浮精舍营堂斧，东壁高楼束楚薪。<br>越绝新书征宛委，秦碑古字访河滨。<br>嗜痂辛苦王烟客，摘椠怀铅十指皴。<br>柏寝梧宫事俨然，富平一叟记真延。<br>牵丝入仕陪元宰，执简排场见古贤。<br>早岁光阴频跋烛，百年人物递当筵。<br>举杯欲理沧桑话，儿女欢呶拥膝前。<br>砚席书生倚稚骄，邯郸一部夜呼嚣。<br>朱衣早作胪传谶，青史翻为度曲。<br>炊熟黄粱新剪韭，梦醒红烛旧分蕉。<br>卫灵石椁谁镌刻？莫向东城叹市朝。<br>纱禅衣召见新，至尊自贺得贤臣。<br>都将柱地擎天事，付与搔头拭舌人。<br>内苑御舟思匝，上尊法酒赐逡巡。<br>按图付问卢龙塞，万里山河博易频。<br>鼓妖鸡祸史频书，孛入杓中自埽除。<br>人讶九头能互啖，天教一首解横嘘。<br>钟沉禁漏纱灯杳，水洌寒泉露井虚。<br>闲向四游论近远，高空寥廓转愁余。<br>羊肠九折不堪书，箭直刀横血肉余。<br>牢落技穷修月斧，颠狂心痒掉雷车。<br>伶仃怖影依枝鸽，吸呷呼人贯柳鱼。<br>捕贴残骸推老病，折枝摩腹梦回初。<br>犴狴重围四浃旬，奴郎并命付灰尘。<br>三人缠索同三木，六足钩牵有六身。<br>伏鼠盘头遗宿溺，饥蝇攒口嘬余津。<br>频年风雨鸡鸣候，循省颠毛荷鬼神。<br>讼系金陵忆判年，乳山道士日周旋。<br>过从漫指龙门在，束缚真愁虎穴连。<br>桃叶春流亡国恨，槐花秋踏故宫烟。<br>于今敢下新亭泪，且为交游一惘然。<br>忠驱义感国恩赊，板荡凭将赤手遮。<br>星散诸侯屯渤海，飙回子弟走长沙。<br>神愁玉玺归新室，天哭铜人别汉家。<br>迟暮自怜长塌翼，垂杨古道数昏鸦。<br>萧疏寒雨打窗迟，愕梦惊回黯黯思。<br>箕斗每遭三尺喙，摄提犹列两行眉。<br>抛残短发身方老，著尽枯棋局始知。<br>顾影有谁同此夕？焚枯拨芋夜谈时。<br>呼鹰台畔草蒙茸，扶杖登临指断篷。<br>倚伏我应占北叟，兴亡君莫问南公。<br>药栏迸坼疏篱外，鸡栅欹斜细雨中。<br>种罢芜菁还失笑，莫将老圃算英雄。<br>龙屿鸡笼错小洲，秦皇缆系刹江头。<br>烟消贝阙常开市，风引蓬莱且放舟。<br>鱼鳖星微沉后浪，鼋鼍梁阔驾中流。<br>天涯地少云多处，纵步期为汗漫游。<br>推篷剪烛梦悠悠，旧雨依稀记昔游。<br>南国枭卢谁剧孟，北平鸡酒有田畴。<br>霜前啼鸟皆朱蜀，月下飞乌尽白头。<br>病树枝颠天一握，为君吹笛上高楼。<br>中年招隐共丹黄，括柏犹余翰墨香。<br>画里夜山秋水阁，镜中春瀑耦耕堂。<br>客来荡桨闻朝咏，僧到支筇话夕阳。<br>留却中州青简恨，尧年鹤语正悲凉。<br>至后京华淑景催，紫宸朝散夜传杯。<br>绿窗银烛消寒去，朱邸金盘送雪来。<br>板簇歌心迟漏转，花漂酒面逗春回。<br>残灯欲话升平乐，腰鼓勾阑不尽哀。<br>望崖人远送孤藤，粟散金轮总不应。<br>三世版图归脱屣，千年宗镜护传灯。<br>聚沙塔涌幡幢影，堕泪碑磨棱。<br>莫叹曾孙憔悴尽，大梁仍是布衣僧。<br>石语无凭响卜虚，强留春梦慰萧疏。<br>亻辰僮背索催年去，王母传筹报岁除。<br>耳却欣听妄语，眼昏犹解摸残书。<br>莫嗟杖晚如彭老，两脚随身且闭庐。<br>由来造物忌安排，遮莫残生事事乖。<br>无药堪能除老病，有钱不合买痴呆。<br>未论我法如何是？且道卿言亦自佳。<br>漫说赵州行脚事，云门犹未办青鞋。<br>寒炉竟日画残灰，情绪禁持未破梅。<br>躲避病魔无复壁，逋逃文债少高台。<br>生成穷骨难抛得，自锁愁肠且放开。<br>惭愧西堂分卫毕，旋倾斋钵送参来。<br>儿童逼岁趁喧阗，岳庙星坛言子阡。<br>梦里挨肩争爆竹，忙来饭看秋千。<br>气蒸篱落辞年酒，焰罨星河祭灶烟。<br>老大荒凉余井邑，半龛残火一翁禅。<br>衰残未省似今年，穷鬼揶揄病鬼缠。<br>典库替支赊药券，债家折算卖书钱。<br>陆机去国三间屋，伍员躬耕二田。<br>叹息古人曾似我，破窗风雨拥书眠。<br>雀罗门巷隘荆薪，上相传呼访隐沦。<br>岂敢低回迟伏谒，即看扶服出城。<br>霜风压顶寒欺骨，冰雪生肤卧浃旬。<br>多谢台星犹照户，烧船病鬼去逡巡。。<br>高枕匡床白日眠，闲看世态转颓然。<br>湛河不信多为石，卖鬼还愁少得钱。<br>凿空旧能雕混沌，舞文新拟案丁零。<br>睡余偶忆柴桑集，画扇萧疏仰昔贤。<br>老病何当赋《子虚》，形容休讶列仙如。<br>黄衣牒授刘中垒，琼笈图归董仲舒。<br>篱桂冬荣疑月地，瓶梅夜落想云居。<br>笑他脉望空干死，绛帕蒙头读道书。<br>老大聊为秉烛游，青春浑似在红楼。<br>买回世上千金笑，送尽平生百岁忧。<br>留客笙歌围酒尾，看场神鬼坐人头。<br>蒲团历历前尘事，好梦何曾逐水流。<br>一剪金刀绣佛前，裹将红泪洒诸天。<br>三条裁制莲花服，数亩诛锄罢亚田。<br>朝日妆铅眉正妩，高楼点粉额犹鲜。<br>横陈嚼蜡君能晓，已过三冬枯木禅。<br>鹦鹉疏窗昼语长，又教双燕语雕梁。<br>雨交澧浦何曾湿，风认巫山别有香。<br>斫却银轮蟾寂寞，捣残玉杵兔凄凉。<br>萦烟飞絮三眠柳，尽春来未断肠。<br>夜静钟残换夕灰，冬缸秋帐替君哀。<br>汉宫玉斧香犹在，吴殿金钗葬几回。<br>旧曲风凄邀笛步，新愁月冷拂云堆。<br>梦魂约略归巫峡，不奈琵琶马上催。<br>秦淮池馆御沟通，长养妖娆香界中。<br>十指琴心传漏月，千行响从翔风。<br>柳矜青眼舒隋苑，桃惜红颜坠汉宫。<br>垂老师师度湘水，缕衣檀板未为穷。<br>编蒲曾记昔因缘，蒲室蒲庵一样便。<br>宽比鹅笼能缩地，温如蚕室省装绵。<br>灯明龙蛰含珠睡，风暖鸡栖伏卵眠。<br>针孔藕丝浑未定，于今真学鸟窠禅。<br>信笔涂鸦字不齐，丛残篇什少诗题。<br>心情痒痒如中酒，手腕腾腾欲降乩。<br>搜索句穷翻壁蠹，喔吟苦伴邻鸡。<br>才华自分龙褒并，未敢囊诗付小奚。<br>落木萧萧吹竹风，纸窗木榻与君同。<br>白头聋无三老，青镜须眉似一翁。<br>行乐每于参礼后，安禅只在墓田中。<br>永明百卷丹铅约，少待春灯烂熳红。<br>丈室挑灯饯岁除，披衣步さ有相於。<br>诗铨丽藻金壶墨，史覆神逵玉洞书。<br>穷以文章为苑囿，老将知契托虫鱼。<br>无终路阻重华远，自合南村订卜居。<br>翻经点勘判年工，头白书生砚削同。<br>岂有钩深能模象，却愁攻苦类雕虫。<br>牢笼世界莲花里，磨耗生涯贝叶中。<br>岁酒酌残儿女闹，犍椎声殷一灯红。<br>满堂欢笑解寒冰，红烛青烟暖气凝。<br>妇子报开新冻饮，儿童催放隔年灯。<br>旧朝左个凭宵梦，蚤拜东皇戒夙兴。<br>银榜南山烦远祝，长筵朋酒为君增。<br>新年八十又加三，老耄于今始觉憨。<br>入眼欢娱应拾取，随身烦恼好辞担。<br>山催柳绿先含翠，水待桃红欲放蓝。<br>看取护花幡旋动，东风数日到江潭。<br>排日春光不暂停，凭将笑口破沉冥。<br>苔边鹤迹寻孤衲，花底莺歌拉小伶。<br>天曳酒旗招绿醑，星中参宿试红灯。<br>条风未到先开冻，闲杀凌人问斩冰。</p>
<h1 id="有学集卷十四"><a href="#有学集卷十四" class="headerlink" title="有学集卷十四"></a>有学集卷十四</h1><p>。序</p>
<h3 id="列朝诗集序"><a href="#列朝诗集序" class="headerlink" title="列朝诗集序"></a>列朝诗集序</h3><p>毛子子晋刻《列朝诗集》成，予抚之忾然而叹。<br>毛子问曰：“ 夫子何叹？”予曰：“有叹乎！予之叹盖叹孟阳也。”曰：“夫子何叹乎孟阳也？”曰：“录诗何始乎？自孟阳之读《中州集》始也。孟阳之言曰：‘元氏之集诗也，以诗系人，以人系传。中州之诗，亦金源之史也。吾将仿而为之。吾以采诗，子以庀史，不亦可乎？’山居多暇，撰次《国朝诗集》几三十家，未几罢去。此天启初年事也。越二十余年，而丁阳九之难。海宇板荡，载籍放失，濒死讼系，复有事于斯集。托始于丙戌，彻简于己丑，乃以其间论次昭代之文章，讨朝家之史乘，州次部居，发凡起例，头白汗青，庶几有日。庚寅阳月，融风为灾，插架盈箱，荡为煨烬。此集先付杀青，幸免于秦火汉灰之余。於乎！怖矣。追惟始事，宛如积劫。奇文共赏，疑义相析。哲人其萎，流风迢然。惜孟阳之草创斯集，而不能丹铅甲乙，奋笔以溃于成也。翟泉鹅，出天津，鹃啼海录，谷音咎征先告，恨余之不前死，从孟阳于九京，而猥以残魂余气，应野史亭之遗忏也。哭泣之，不可叹于何有？故曰：予之叹叹孟阳也！”曰：“元氏之集，自甲迄癸，今止于丁者。何居？”曰：“癸，归也，于卦为归，藏时为冬，令月在癸曰极丁，丁壮成实也。岁曰︹圉，万物盛于丙、成于丁、茂于戊，于时为离明，四十强盛之时也。金镜未坠，珠囊重理，鸿朗庄严，富有日新天地之心声，文之运也。”“然则何以言集而不言选？”曰：“备典故、采风谣、汰冗长、访幽仄，铺陈明朝，发挥才调，愚窃有志焉。讨论风雅，别裁伪体，有孟阳之绪言在，非吾所敢任也。请以俟世之作者。”孟阳名嘉，燧新安程氏侨居嘉定。其诗录于丁集。余虞山蒙叟钱谦益也。</p>
<h3 id="汲古阁毛氏新刻《十七史》序"><a href="#汲古阁毛氏新刻《十七史》序" class="headerlink" title="汲古阁毛氏新刻《十七史》序"></a>汲古阁毛氏新刻《十七史》序</h3><p>崇祯庚辰之岁，毛氏重镌《十三经》，余为其序。越十有七年，岁在丙申，《十七史》告成，子晋复请余序。<br>客有问于余曰：“汲古之刻，先经而后史，何也？”余曰：“经犹权也，史则衡之有轻重也。经犹度也，史则尺之有长短也。古者六经之学，专门名家，各守师说。圣贤之微言大义，纲举目张，肌劈理解，权衡尺度，凿凿乎指定于胸中，然后出而从事于史。三才之高下，百世之往复，分齐其轻重长短，取裁于吾之权度。累黍杪忽，罄无不宜，而后可以明体适用，为通天、地、人之大儒。有人曰：‘我知轻重，我明长短，问之以权度，茫如也。’此无目而诤日，不通经而学史之过也。有人曰：‘我知权，我知度。问之以轻重长短，亦茫如也。’此执而为日，不通史而执经之过也。经不通史，史不通经，误用其偏忄替琐之学术，足以杀天下，是以古人慎之。经经纬史，州次部居，如农有畔，如布有幅，此治世之菽粟，亦救世之药石也。”客曰：“编年、纪传，史家两行。今何独取乎记传？”曰：“左氏之书，先经始事，后经终义。经也，非史也。司马氏以命世之才、旷代之识，高视千载，创立《史记》，本纪、年表，祖《春秋》之凡例。六书、世家、列传，变国史之条目。班氏父子因之，用炎汉一代之彝典整齐其文，而后史家之体要，炳如日星。考祖祢于史局，圣作明述，二氏其庶矣乎！窃谓有事于史者，以纪传踵班、马，则顺祀也。其轨彝以《春秋》跻左、孔，则逆祀也。其名汰学者于涑水，新安奉为丹书，独反唇于河汾之元经，则目睫之论也。今自《太史公书》迄于五代，次第排缵，比诸册府，羽陵藏室，师春汲郡之遗文，则姑舍焉。金匮石室，代有掌故。汗青头白，知所适从。后有君子，可以定百世之史法也。”客曰：“钩玄举要，自宋以来，亦多家矣。何取乎全史也？”曰：“史者，天地之渊府，运数之勾股，君臣之元龟，内外之疆索，道理之窟宅，智之伏藏，人才之薮泽，文章之苑圃。以神州函夏为棋局，史为其谱。以兴亡治乱药病，史其为方。善读史者，如匠石之落材，如海师之探宝，其可以磔肘而量，画地而取乎？东莱之详节，琐而不要；毗陵之左编，博而不详。自是以下无讥焉。代各一史，史各一局。横竖以罗之，参伍以考之。如登高台以临云物，如上巢车以抚战尘。于是乎，耳目发皇，心胸开拓，顽者使矜，弱者使勇，陋者使通，愚者使慧，寡者使博，需者使决，者使沈，然后乃知夫割剥全史、方隅自命者，未有不望崖而返、向若而叹者也。善奕者，取全局；善读者，取全书。此古人读史之法，亦古今之学范也。”客曰：“史自东汉以降，靡矣，不择而取之者，何也？”曰：“太史公之才，秦汉以来，一人而已矣。世所传百家评林，上下五百年，才人文士，钩索字句，不能仿佛其形似。今遽欲伸纸奋笔，俨然抗行，因以蹂践晔、寿诸人，谓不足供其迹，此所谓非愚则诬也。汉晋邈矣，详缛则宋，剪裁则南北，典要则五代，绳尺隐括，犹可以追配古人。舍是而远引焉，如夸父之逐日，不至而立槁焉。斯已矣，太史公称君子，必曰好学深思。世有好学深思之君子，必不敢易视太史公之史，以为可学；必不敢薄视太史公以后之史，而以为不足学。三折肱知为良医，有能易心逊志，不以余言为慎者，或亦怜其为折肱之医，而喟然三叹也。”<br>客怃然避席曰：“如夫子之言，是役也，功于史学伟矣。毛子有事经史，在崇祯时，正乙夜细旃稽古右文之日。崇山示梦，龙光金书，大横占兆之初，神者告之矣。成均之典册，劫灰已燃；鸿都之石经，珠囊重理。圣有谟训，文不在兹。东壁图书，光昱昱射南斗，此非其祥乎？”余曰：“唯唯。”遂并序问答之辞，书之简首。</p>
<h3 id="建文年谱序"><a href="#建文年谱序" class="headerlink" title="建文年谱序"></a>建文年谱序</h3><p>谦益往待罪史局三十馀年，网罗编摩，罔敢失坠。独于逊国时事伤心扪泪，纟由书染翰，促数阁笔，其故有三：一则曰实录无征也，二则曰传闻异辞也，三则曰伪史杂出也。<br>蕉园蚕室，尽付灰劫。头白汗青，杳如昔梦。唯是文皇帝之心事，与让皇帝之至德，三百年，臣子未有能揄扬万一者。迄今不言，草亡木卒，祖宗功德，泯灭于余一人之手。魂魄私憾，宁有穷乎？<br>何言乎文皇帝之心事也？壬午以还，天位大定。文皇帝苟有分毫利天下之心，国难方新，遗种未殄，必剪灭此，而后即安。张天网以罗之，顿八以掩之，闭口捕舌，遁将何所？以文皇帝之神圣，明知孺子之不焚也，明知亡人之在外也，明知其朝于黔而夕于楚也。胡氵荧之访张邋遢，舍人而求诸仙，迂其词以宽之也。郑和之下西洋，舍近而求诸远，广其涂以安之也。药灯之诅咒，染之藉手，彼髡之罪，百倍方黄。以荣国榻前一语，改参夷而典僧录，其释然于溥洽，昭示于中外者，所以慰藉少帝之心，而畀之以终老也。文皇帝之心，高帝知之，兴宗知之，天地鬼神知之。三百年之臣子，安处华夏，服事其圣子神孙，尚论其心事，则懵如也。日月常鲜，琬琰如积，而文皇帝之心事晦终古，此则可为痛哭者也。<br>何言乎让皇帝之至德也？金川之师，祸深喋血。让皇帝苟有分毫不忘天下之心，凭仗祖德，依倚民怀，散亡可以收合，蛮彝可以扇动。卫世子之焚台、卫太子之诣阙，谁能非之？谁能之？让皇帝明知大命之不可干也，明知天位之不可再也，明知本支百世之不可倾动也，以神州赤县为孤竹之封，以髹发坏衣为采药之遁，耄逊遐荒，自比退耕于野；头陀乞食，岂曰糊口四方。由是而内治外攘，逾沙轶漠，高皇帝之基业安，四祖之统绪安，三百年之天地人鬼罔不大安，宁非让皇帝之所诒乎？让皇帝之至德，媲诸泰伯，其难易尤相倍，而三百年之臣子不能知也，也有其知之不能尽言也。夫既以知之不能、言之不尽矣，而其所以不能知、不尽言者，轮苞塞，终不能泯灭于斯人斯世。于是乎愤盈交作，新旧错互，实录废，则取征草野之书；传闻异，则占决父老之口。梵宫之转藏，教坊之册籍，旅店市佣之留题、断句，无不采集、无不诠表，亦足以阐幽潜、劝忠孝矣！而斯人之心不但已也。于是乎四十馀年出亡之遗迹，易代已后归骨之故事，问影访求，凿空排缵，亡是司契，子虚削牍。讯筮与于巫阳，听行筹于王母。公羊指定哀之疑，陆贾惧丹青之惑。固将执梦以为实，又且循故而造新。曰：夫己氏一妄男子，乘是以贾弄笔舌，铺张祖先，若吴下流传诸录，其讹伪历然著明，而举世不尽知也。有其知之，则又曰：西方之山隰，犹思美人；蜀地之禽鸟，岂真望帝？信固当传，疑亦可恤，过而存之，不忍废也。<br>于是，东莱之君子赵君士者，作为《建文年谱》，年经月纬，事比词属，会粹诸家记录而整齐其文章。以宿老如谦益，固亦当援据史乘，抗词驳正。读未终卷，泪流臆而涕渍纸，欷烦酲，不能解免。夫然后知让皇帝之至德沁入人心者，如此其深且厚。而赵君之为斯谱，本天咫、述民彝、备国故、搜遗忘，当沧海贸易、禾黍顾瞻之后，欲以残编故纸，遗三百年未死之人心，是岂欲与世之君子擅阳秋、矜衮钺，争名于竹帛哉！其亦可感而思已矣。<br>谦益衰残耄熟，不敢复抵掌史事。赵君之弟刺史公言念旧史，俾为其序。萤干蠹老，口噤笔秃，伸写其狂瞽之言，识于首简，亦聊以发观者之一慨而已矣。</p>
<h3 id="启祯野乘序"><a href="#启祯野乘序" class="headerlink" title="启祯野乘序"></a>启祯野乘序</h3><p>呜呼！史家之难，其莫难于真伪之辨乎？史家之取征者有三：国史也，家史也，野史也。于斯三者，考核真伪，凿凿如金石，然后可以据事迹、定褒贬。而今则何如也！<br>自丝纶之簿、左右史之记、起居召对之籍化为煨烬，学士大夫各以己意为记注，凭几之言可以增损，造膝之语可以窜易。死君亡父，瞒天谰人，而国史伪。自史馆之实录、太常之谥议、琬琰献征之记载委诸草莽，世臣子弟各以私家为掌故，执简之辞，不必登汗青，裂麻之奏，不必闻朝著，飞头借面，欺生诬死，而家史伪。自贞元之朝士、天宝之父老、桑海之遗民，一一皆沉沦窜伏，委巷道路，各以胸臆为信史，于是国故乱于朱紫，俗语流为丹青，循蟪蛄以寻声，佣水母以寄目，党枯仇朽，杂出于市朝，求金索米，公行其剽劫，才华之士，不自贵重，高文大篇，可以数缣，邀取鸿名伟伐，可以一醉博易，而野史伪。韩退之论史官善恶，随人憎爱附党，巧造语言，凿空构立，何所承受取信，而可草草作传记，传万世乎？谓余不信，则又以人祸天刑惧之。曰：“若无鬼神，岂可不自心惭愧？若有鬼神，将不福人？”痛哉斯言！正为今日载笔之良规、代斫之炯鉴也。<br>梁邹流绮氏，名家俊民，衔华佩实，耻国史之沦坠，慨然引为己任，先后纂述有成编矣。而又不自满，假以余为守藏旧老，不择其蒙瞽而问道焉。余敢以两言进：一则曰“博求”，二则曰“虚己”。夫子作《春秋》，使子夏行求十有四国宝书，此博求也。其定礼也，一曰：“吾闻诸老聃。”再曰：“吾闻诸老聃。”此虚己也。太史公于《国语》、《世本》、虞卿、陆贾之书，无不揽采，叙荆轲、留侯事，征诸侍医、征诸画工，亦此志也。具是二者，又取退之人祸天刑之惧，为之元龟师保，于史也，其庶矣乎！邹子抠衣敛笔，自命野乘，未敢掉鞅超乘，驰骋上下，于迁、固、晔、寿之间，实斯言也。吾有望矣。<br>往予领史局，漳浦石斋先生过予扬扌，辄移日分夜。就义之日，从容语其友曰：“虞山尚在，国史犹未死也。”劫火之后，归老空门。每思亡友坠言，抱幽冥负人之痛。邹子，漳浦之高弟，卒能网罗纂集，以继其师之志。漳浦云车风马，在帝左右，监观阴骘，故知恒在于斯。邹子尚勉之哉。呜呼！邹子尚慎之哉。</p>
<h3 id="玉剑尊闻序"><a href="#玉剑尊闻序" class="headerlink" title="玉剑尊闻序"></a>玉剑尊闻序</h3><p>史学之失，未有如今日者也。吾尝为之说曰：“难言史，天下无史矣；易言史，天下亦无史矣。”夫谓“难言史而无史”者，何也？祖功宗德，日月不刊，国宪家猷，琬琰具在。《周官》之六典如故，《公羊》之三世非遐，不于此时考求掌故，网罗放失，备汉三史，作唐一经，将使禹迹夏鼎，弗克配天，文谟武烈，于焉坠地。惟我昭代，文不在兹，岂蜀史之无官，抑籍氏之忘祖？故曰：“难言史则无史”也。谓“易言史而无史”者，何也？《史记》远稽《世本》，《通鉴》先纂长编，张衡合三史之枝条，陆机定《晋书》之限断，莫不远述典章，近刊芜秽。今以匹夫庶士，徒手奋笔，典籍漫漶，凡例春驳，定哀之微词谁正？建武之新载无征。此一难也。编年之有左氏也，纪传之有班马也，其文则史，其义则经。三国之简质，班之末子也。五代之条畅，马之耳孙也。今一旦祧班而范，昭左而穆马，东观已后，夷诸席荐，足取步目，言以足志，虽师契而匠心，恐代斫而伤指，又一难也。故曰：“易言史则亦无史”也。<br>真定梁慎可先生规摹临川王《世说》，撰《玉剑尊闻》一编，余读而叹焉。慎可少负渊敏，博学强记，悉应奉之五行，识安世之三箧。其才与学可以史。世食旧德，胚胎前光，汉世称公卿子孙谙晓台阁故事者，于当世无两。其家世可以史。少游高邑之门，壮入承明之署，历昌已来九变。复贯南北部之坛。大小东之章牒，丝纶之簿籍，边陲之图志，莫不藏诸腹笥，得之目论。其阅历可以史。沧桑贸迁，陆沉郎署，填膺薄胸，裂吻蜇鼻，踌蹰四顾，吮毫阁笔，退而采集斯编，胪陈琐碎，踵附临川之后尘。其可以史而不史者，良于国史难易之故，精而求之，熟而审之，未敢以尝试而漫为也。<br>余少读《世说》，尝窃论曰：临川王，史家之巧人也，变迁、固之史法而为之者也。临川善师迁、固者也，变史家为说家，其法奇。慎可，善师临川者也。寓史家于说家，其法正。世之君子有志国史者，师慎可之意而善用之，无惮筑舍，无轻奏刀，子玄有汗青之期，而伯喈无髡钳之叹，岂不幸哉！余惧世之读斯编者不深，维史家难易之故，而徒取其长语琐事，供谈谐，代鼓吹，猥与《语林》《说郛》之流，同部类而施易之也，为论著之如此。</p>
<h3 id="颜子疏解叙"><a href="#颜子疏解叙" class="headerlink" title="颜子疏解叙"></a>颜子疏解叙</h3><p>明之初兴，吴郡儒者徐达、左良夫辑颜、曾四子书，羽翼《论》、《孟》，垂三百年。嘉兴高阳庭坚独取颜子书，为之删定疏解，粲然可观，而颜子之书遂大显于世。余为叙之曰：<br>吾夫子赞《易》、删《诗》《书》、修《春秋》，因仍旧典，未尝自为书。孔子之弟子皆无书，故曰：“述而不作，信而好古。”又曰：“不易乎世，不成乎名，遁世不见知而不悔。”此孔子之家法也。仲尼卒而微言绝，七十子之徒没而大义乖，庄、列虚无之学，阴阳名法，谈天非马之流，各以其宏辞雄辨驰于斯世。孟子愍斯道之芜废，不得已而为书以矫之。然而遁世勿用之义，亦少微矣。若颜氏，则真得孔氏之家法者也。山庭绕斗，端门授书，天将以夫子为木铎。孔子居见龙之位，则颜子居其潜天命之矣！夫如是，则何敢有书？步亦步、趋亦趋，夙兴夜寐，苦孔之卓，见其进而未见其止，则何暇有书？不违仁者，三月也，不违如愚者，终身也。忘仁义、忘礼乐而至于坐忘也。端而虚，勉而一，夫子犹以为未可也。惟道集虚，惟夫子废心而用形，此颜氏子之好学也。夫又何事于书？然则徐氏、高氏之于颜子也，不厚诬颜子哉？曰：非然也。挽近世之学者，以俗学相蒙，以邪学相盖，有人于此辑先儒之坠言，理遗书之朽蠹，仿隆古之衣冠而学其声咳，是亦行古之道也。<br>颜子邈矣。因颜子之书而深惟其所以不为书之旨意，考潜见之德，正述作之义，洙泗之微言大义，可以不远也。汉高诱注《短长》、《淮南》，宋高似孙辑《七略》，咸为博雅之宗。今庭坚氏注《颜子》，立专门之学，高氏于儒林，世有人矣哉。</p>
<h3 id="艺林汇考序"><a href="#艺林汇考序" class="headerlink" title="艺林汇考序"></a>艺林汇考序</h3><p>类书之作，于六朝，盛于唐，而滥于宋。已后迄于今，盈箱溢杼，连舻架屋，左史不能知其读，侍中不能奏其略。承学之徒，耳目瞀乱，回遑岐路而莫知所适从。<br>松陵沈子留侯，璋特达，博通今古，端居多暇，弋猎群流，撰次一书名曰《艺林汇考》，网罗典故，苞括琐碎，州次部居，钩玄提要，榛苦勿剪，则集翠于陆机；萧艾必搴，则取裁于郭璞。韪矣哉！经籍之禁御，文章之圃田也。书成，就正于蒙叟。叟告之曰：“子之书，有四便焉：便于好学者一，便于不好学者一，而便于蒙叟者二。”沈子曰：“何谓也？”叟曰：“四部五车，津涉则浩如烟海；九流七录，披剥则棼如缕丝。吞纸或困于无资，阅市则苦其难遍。子今济以舟舆，定其衢╉，放新丰之犬鸡，自知阡陌；指建章之门户，如列画图。推黄香之九宫，不须管律；步竖亥之八极，未出户庭。由是经经纬史，衔华佩实。载司南之车，向方靡惑；服四照之草，得用不迷。勤学有食跖之能，临文无祭獭之瘁。如玉河之宝主，譬入海之导师。此便于好学者一也。俗学剽贼，谀闻单疏，指米囊以疗饥，过他家以数宝。一旦贫儿暴富，穷子得家，泉客之珠，啜泣而立成；昆山之玉，抵鹊而不惜。汲冢之科斗，人可编摩；河东之箧书，家堪补缀。辨豹文之鼠，岂必终军；识贰负之尸，何烦子政。弱翰三寸，油素四尺，子云岂非劳人乎？上窥结绳，下穷掌故，退之岂非笨伯乎？此便于不学者一也。老人多忘，归心空门，多闻习气，现行暂伏，禅诵馀暇，游猎斯文，屠门大嚼，实且快意。昔人呼书为黄尔，以为老人嗜书，如稚子之须尔，乃可以养生而却老也。吾将以此书为黄尔，安知不若张苍之无齿，食乳而不死乎？故曰便于蒙叟者一。吾闻人世载籍，皆藏┑天宫。七佛之遗书，每同篆籀；祗桓之图经，袤逾累百。既已委命于彼，聊复津寄于此。忉利有杂林之苑，诸天入此，则上妙欲尘，杂类俱至，此书即吾之杂林也。取彼欲尘，助我禅悦。故曰便于蒙叟者二。”<br>沈子曰：“有是哉。吾未之前闻也。道在比稗，肄业及之。吾徒以为广文之荟萃、香山之白朴也，先生则命之矣。请书之以为序。”</p>
<h3 id="内阁小识序"><a href="#内阁小识序" class="headerlink" title="内阁小识序"></a>内阁小识序</h3><p>内阁之建置，定制于永乐而崇重于洪宣之间。其不立宰相也，遵皇祖之典训。而其用词人入直，以五品官参预票拟，则仿唐宋之制而参用之。已而掌握机务，参列公孤，无宰相之名而有其魁柄，词臣由此益重。先辈有迁礼侍者，谢贺客曰：“吾今日出为有司矣。”厥后规制小变，枚卜阁员，多用部衔推举，而经筵、纂修、记注、应制之事，属翰林，号文学侍从之臣，他曹莫敢望焉。翰林于内阁，不称属。属吏则两房中书，凡经筵、纂修诸务，咸有职司，而典簿为之长。每朝罢，诸阁部堂、坊局史官以次为一班，中书缀史官后，亦一班。官虽冗长，其自视他曹，有凡仙之隔焉。盖国家二百馀年，备员禁近，虽立清班，所以深严政地、优崇馆阁，其深意如此。丧乱以后，劫火焚如，内阁掌故与西清东观，咸归天上。<br>真定梁慎可先生伏而叹曰：“噫，余起家史馆，敢忘其本？”网罗放失，勾稽琐碎，撰《内阁小识》十卷，先题名，次书目，后典仪。阁中故事，犁然具在。其载笔可谓勤，而用意可谓远矣！顷者史乘阙遗，奸伪错出，谝言壬人，人自为史，钱奴纤儿，家自为史。平台便殿之清问，可以增损；左右史之记注，可以窜易；伏蒲之谏诤，裂麻之痛哭，可以取次装点。欺侮亡殁，谩谰鬼神，向令螭头柱下，职思其居，陈编故牍，不尽漫灭。虽有黎丘之鬼、怕思之丛，亦将杜口阁笔，安敢昌披若是？昔者刘子骏就上林令，虞渊得群臣所上草木二千馀种，为邻人求借遗弃，深以为恨。今朝家十七年，掌故非如上林草木之琐屑也。而世之就上林令，访问忆列，其遗弃如子骏者，罕有闻焉。伪史安得不公行，而野史安得不滋误乎？<br>慎可，名臣子孙，如汉之黄琼。习知台阁故事，故其所撰集如此。余故曰其载笔勤而用意远也。慎可铭其书曰“小识”，取不贤者识其小也，独不曰文武之道未坠于地乎！杞宋无征，舍鲁何适？慎可为之小，孰能为之大？余老史官也，头白污青，执简三叹，姑为之论次，以复于慎可，且以告世之君子有志于史事者。</p>
<h3 id="琅环类纂序"><a href="#琅环类纂序" class="headerlink" title="琅环类纂序"></a>琅环类纂序</h3><p>少司成朱沧起先生以终贾之年，蜚声史馆，名高媒忌，忤触网罗，归隐汾水之阳，自老于缣缃油素之间，著书一百三十馀卷，名曰《琅环类纂》，而驰书属余序。<br>余惟古今类纂之书，通有二门：一曰词章家，唐欧阳氏、虞氏、白氏之书是也。一曰典制家，唐杜氏、宋郑氏、马氏之书是也。古之儒者，学有根抵，词无枝叶。载庶部分，订正群蒙，如耕之有畔，如织之有幅。疆理南东，经纬横直，画然而不可紊也。去占日远，九经三史之学，尽失故初，基之以捃拾，加之以裨贩。盖之以剽夺，汩没洄渊，久而滋甚。语有之：“多所见，少所怪，见橐驼，如马肿背。”今之腴闻驾说者，自其多生薰习以迨于童习，白纷缪种，痼疾症结于膏肓藏府，各仞其师说以为固然，其将使谁正之？沧起高才盛年，穷愁著书。观其横经藉史、发凡起例、提要钩玄，则本诸昌黎；刂褰稂，则仿诸弘农。上窥结绳，下穷掌故，词章典制，两家会粹一门，而不以作者自居。退而比于广文之荟蕞，香山之白朴。居今之世，粪除俗学，导九流之津涉，开六艺之钤键，微沧起，吾谁与归？<br>万历中，文太青崛起关陇，创明河汾之教。沧起少从太青游，得枕膝之传。闵其师说不大昌于世，假手斯文，立圭树表，祀关西而望河曲，有遐心焉。太青往畀余以西极之书，送余渡江，再拜相属，至于今犹梦梦如也。余于太青，未免为太玄之刘歆，而沧起今为桓谭暮年，见此欣然有喜，遂连及之以为序，不独慰吾亡友，亦使后之儒者知其有以自信，无虑后世无子云也！</p>
<h3 id="镜古篇序"><a href="#镜古篇序" class="headerlink" title="镜古篇序"></a>镜古篇序</h3><p>兰祝太守茹穹负不世出之才，海内事数著可了。遇异人，读异书，隐于药肆，以出寸七度世，博通经史，著书满家，独重其《镜古篇》者。自天文、地理，以迄异闻，厘为十门。盖郑广文荟萃段柯古《杂俎》之流，本天咫象物，宜搜神逵、穿理窟。今之儒者，莫能竟其说也。<br>祝子告余曰：“儒之与仙，其道一也。儒不通仙，萤干蠹死，腐儒也。仙不通儒，龟息鸟伸，顽仙也。古者通天地人，曰儒，又曰列仙之儒。某之为此书也，儒与仙之间有志焉，有辨焉。李荃之授阴符也，有将略作《太白阴符》，有相业著《中台志》，强兵战胜，杀机反覆，奉苦县佳兵之戒，惮而弗敢学也。陶隐居之，作真诰也。甄神授以宗净，明列仙阶，以劝忠孝，指示符命，受禅劝进，伤铜仙辞汉之辞，薄而不欲效也。李肇称‘苕溪子，元和之异人也’。论人虎变化，有推迁之变化，有陶蒸之变化，有耗乱之变化。四指者，天虎也。五指者，人虎也。唯有道者穷焉。仁而为暴，圣而为狂，雌为雄，人为蛇、为虎，生化而后气化，气化而后形化。唯佛眼能知之，非吾所逮及也。无已，其孙思邈乎？思邈之论医也，以谓阳用其精，阴用其形，人身与天地皆有危疹，有蒸否，有疣赘，有痈疽，有焦枯喘乏。良医导之以药石，救之以针剂。圣人和之以道德，辅之以政事。某之所闻于先儒，所授于异人者，约略如是。旁引曲喻，撰为斯篇，微言倍之，寓言蓰之。舍阴符图谶之学，归正一不二之门。将用斯篇为ミ引，敢取衷于夫子。”<br>余告之曰：“余亦诵思邈之言矣。胆欲大，心欲小；智欲圆，行欲方。如临深渊，如履薄冰，谓小心也。赳赳武夫，公侯干城，谓大胆也。不为利回，不为义疚，行之方也。见几而作，不俟终日，智之圆也。有宋大儒谈性命、论格致，未有若斯之精要也。今吾子权奇跌宕，宏中肆外，可谓大且圆矣。以古为像，以心为镜，逖然玄览，修然自下，其进于心小行方也孰御焉？吾向者无以相子，而今乃知其师思邈也。余学佛之人也，弃世间文字久矣，于子之书有动焉。六朝人呼书为黄尔，张丞相年百馀岁，无齿饮乳，张丞相以尔为乳，六朝以书为乳子，固将饮我刀圭，而先之以乳。余之所得于子者，不亦多乎？”</p>
<h1 id="有学集卷十五"><a href="#有学集卷十五" class="headerlink" title="有学集卷十五"></a>有学集卷十五</h1><p>。序</p>
<h3 id="吴江朱氏杜诗辑注序"><a href="#吴江朱氏杜诗辑注序" class="headerlink" title="吴江朱氏杜诗辑注序"></a>吴江朱氏杜诗辑注序</h3><p>余笺解杜诗，兴起于卢德水，商榷于程孟阳。已而学子何士龙、冯已苍、族子夕公递代雠勘，粗有成编，犹多阙佚。老归空门，不复省视。吴江朱子长孺馆于荒村，出所撰辑注相质，余喜其发凡起例小异大同，敝粗蠹纸，悉索举似。长孺隐隐括诠次，都为一集。书成，谓余宜为序。<br>自昔笺注之陋，莫甚于杜诗。伪注假事，如鬼冯人，剽义窜辞，如虫食木，而又连缀岁月，剥割字句，支离覆逆，交跖旁午，如郑、黄鹤、蔡梦弼之流，向有条例破斥，亦趣举一二而已。今人视宋，学益落，智益粗，影明隙见，熏染于严仪、刘会孟之邪论，其病屡传而滋甚，人各仞其所解，以为杜诗，而杜诗之真面目盘回于洄渊，漩氵复不能自出。间尝与长孺论之。“勃律天西采玉河，昆坚碧碗近来多。”记事之什也。以《西域记》征之，象人马宝之主，分一阎浮提为四界，西方宝主之疆域，是两言如分封堠也。“身许双峰寺，门求七祖禅。”归心之颂也。以《传灯书》核之，能秀会寂之门争。“一屈句衣如敌国，二宗衣钵之源流。”是两言如按谱系也。昔人谓不行万里途，不读万卷书，不能读杜诗，吾谓少陵胸次殆不止如此。今欲以揶子之方寸、针孔之两眸，雕锼穿穴，横钩竖贯，曰杜诗之解在是，不为扌舀井之蛙所窃笑乎！长孺闻之，放笔而叹，蓬蓬然如有所得也。其刊定是编也，齐心祓身，端思勉择，订一字如数契齿，援一义如征丹书，宁质无夸，宁拘无亻面，宁食鸡跖，无啖龙脯，宁守兔园之册，无学邯郸之步，斤斤焉取裁于《骚》、之逸《选》之善，罔敢越轶。近代攻杜者觅解未，又从而教责之，章比字栉，俨然师资。长孺蹙额曰：“不知群儿愚，那用故谤伤。”鹤龄虽固陋，忍使百世而下，谓有明末学尚有师心放胆，犯蚍蜉撼树之诮如斯人者乎！然则长孺之用心，良亦苦矣。<br>范致能与陆务观论注苏诗，务观以为难，枚举数条以告致能，曰：“如此则诚难矣。”厥后吴兴施宿武子注成，务观遂举斯言以为序。余读渭南之书，窃闻注诗之难，谆复以告学者，老而失学，不敢忘也。长孺深知注诗之难者也，因其请序，重举以告之，并以谂于后之君子。</p>
<h3 id="草堂诗笺元本序"><a href="#草堂诗笺元本序" class="headerlink" title="草堂诗笺元本序"></a>草堂诗笺元本序</h3><p>余为读杜笺，应卢德水之请也。孟阳曰：“何不遂及其全？”于是取伪注之纰缪、旧注之春驳者，痛加绳削，文句字义，间有诠释，藏诸箧笥，用备遗忘而已。吴江朱长孺苦学强记，冥搜有年，请为余摭遗决滞，补其未逮。余欣然举元本畀之，长孺力任不疑，再三削稿，余定其名曰《朱氏补注》，举陆务观注诗诚难之语以为之序，而并及“天西采玉”、“门求七祖”二条，以道吾所以不敢轻言注杜之意。今年长孺以定本见示，亟请锓梓，仍以椎轮归功于余。余蹴然不敢，当为避席者久之。盖注杜之难，不但如务观所云也。今人注书，动云吾效李善之注《文选》，如头陀寺碑一篇，三藏十二部，如瓶泻水，今人拾收，曾足当九牛一毛乎？颜之推言观天下书未遍，不得妄下雌黄，何况注诗！何况注杜！今体诗之称律，取其律吕铿锵，首尾繁会。今摘每句相承二字，限隔平仄，命之曰“粘卢家少妇之章 ”，高秉硬改末二句，差排作律。“老去渐于诗律细”，杜老容有不知，即太白、右丞亦当同科结罪矣。<br>杜诗自樊冕小集出，于亡逸之馀，初无次第，秦中蜀地，约略排缵，有识者聊可见其为时之早晚，才力之壮老。今师鲁、黄鹤之故智，钩稽年月，穿穴琐碎，必尽改樊、吴之旧而后已。鼷鼠之食牛角也，其啮愈专，其入愈深，其穷而无所出也滋甚，此亦鲁辈之善喻也。余既不敢居注杜之名，而又不欲重拂长孺之意，老归空门，拨弃世间文字，何独于此书护前鞭后，顾视而不舍？然长孺心力专勤，经营惨淡，令其久锢不传，必将有精芒光怪，下六丁而干南斗者，则莫如听其流布，而余为冯轼寓目之人，不亦可乎！<br>族孙遵王谋诸同人，曰《草堂笺注》元本具在，若《玄元皇帝庙》、《洗兵马》、《秋兴》、《诸将》诸笺，凿开鸿，手洗日月，当大书特书，昭揭万世，而今珠沉玉锢，晦昧于行墨之中，惜也！考旧注以正年谱，仿苏注以立诗谱，地理、姓氏，订讹斥伪，皆吾夫子独力创始，而今不复知出于谁手亻真也。句释字诠，落落星布，取雅去俗，推腐致新，其存者可咀，其阙者可思。若夫类书谰语，掇拾补缀，吹花已萎，哕饭不甘，虽多亦奚以为！今取笺注原本，孤行于世，以称塞学士大夫之望。其有能补者、续者，则听客之所为。道可两行，罗取众目，瑜则相资，累无相及，庶不失读杜之初指，而亦吾党小子之所有事也。<br>余曰：有是哉！平原有言，离之则双美，合之则两伤，此千古通人之论也。姑徇诸子之请，而重为之序，以申道余始终不敢注杜之意。</p>
<h3 id="注李义山诗集序"><a href="#注李义山诗集序" class="headerlink" title="注李义山诗集序"></a>注李义山诗集序</h3><p>石林长老源公禅诵馀晷，博涉外典，苦爱李义山诗，以其使事奥博，属辞瑰谲，捃摭群籍，疏通诠释。吾家夕公又通考新、旧《书》，尚论时事，推见其作为之指意，累年削稿，出以示余。余问之曰：“公之论诗，何独取乎义山也？”公曰：“义山之诗，宋初为词馆所宗，优人内燕，至有扯商隐之谑。元季作者惩西江学杜之弊，往廷跻义山、祧少陵，流风迨国初未变。然诗人之论少陵，以谓忠君忧国，一饭不忘，兔园村夫子皆能嗟咨吟咀，而义山则徒以其绮靡香艳，极玉台香奁之致而已。吾以为论义山之世，有唐之国势，视玄、肃时滋削。涓人擅命，人主赘旒，视朝恩元振滋甚。义山流浪书记，氵存受排笮，乙卯之事，忠愤抑塞，至于结怨洪炉，托言晋石，则其非诡薄无行、放利偷合之徒，亦已明矣。少陵当杂种作逆，藩镇不庭，疾声怒号，如人之疾病而呼天呼父母也，其志直，其词危。义山当南北水火，中外箝结，若喑而欲言也，若魇而求寤也，不得不纡曲其指，诞谩其辞，婉娈托寄，谜连比，此亦风人之遐思，小雅之寄位也。吾以为义山之诗，推原其志义，可以鼓吹少陵。其为人激昂兀，刘司户、杜司勋之流亚，而无庸以浪子蚩谪。此吾与夕公疏笺之意，愿受成于夫子者也。”余曰：“是则然矣。义山《无题》诸什，春女读之而哀，秋士读之而悲，公真清净僧，何取乎尔也？”公曰：“佛言众生为有情。此世界，情世界也。欲火不烧，然则不干，爱流不飘，鼓则不息。诗至于义山，慧极而流，思深而荡，流旋荡复，尘影落谢，则情澜障而欲薪烬矣。春蚕到死，蜡烛灰干，香销梦断，霜降水涸，斯亦箧蛇树猴之善喻也。且夫萤火暮鸦、隋宫水调之馀悲也，牵牛驻马、天宝淋铃之流恨也，筹笔储胥，感关张之无命；昭陵石马，悼郭李之不作。富贵空花，英雄阳焰，由是可以影视山河，长挹三界，疑神奏苦集之音，阿徙证那含之果。宁公称杼山能以诗句牵劝，令入佛智，吾又何择于义山乎？”余往尝笺注杜诗，于义山则未遑。今方翻阅《首楞》，抛弃世间文句，源公来索序，愧未有以应也，为次其言以复之。</p>
<h3 id="朱长孺笺注李义山诗序"><a href="#朱长孺笺注李义山诗序" class="headerlink" title="朱长孺笺注李义山诗序"></a>朱长孺笺注李义山诗序</h3><p>往吾友石林源师好义山诗，穷老尽气，注释不少休。乙酉岁，朱子长孺订补于杜诗笺辍简，将有事于义山，余取源师遗本，以畀长孺。长孺先有成稿，归而错综雠勘，缀集异闻，敷陈隐滞，取源师注，择其善者为之，搴其瑕砾，搴其萧稂，更数岁而告成，于是义山一家之书粲然矣。<br>长孺既自为其序，复以属余。余往为源师撰序，推明义山之诗，忠愤蟠郁，鼓吹少陵，以为风人之博徒，小雅之寄位。其为人诡激，历落厄塞，排笮不应，以浪子嗤点，大略如长孺所云。又谓其绮靡艳，伤春悲秋，至于春蚕到死，蜡烛成灰，深情罕譬，可以涸爱河而干欲火，此盖为源师言之，而其援据则有未尽者。义山赞佛一偈，驰誉禅林，晚从事河东梓潼幕，师事悟达国师知玄，以目疾遥礼禅宫。明旦得天眼偈，读终疾愈。卧病语僧录、僧彻，誓愿多生削染，为玄弟子。凤翔写玄真，义山执拂侍立，集中《别智玄法师诗》云：“东西南北皆垂泪，却是杨朱真本师。”智玄即知玄，故云本师也。又有《寄安国大师诗》。知玄与弟子僧彻皆住上都大安国寺，号“安国大师”。玄归老九陇旧山，而义山罢归郑州，故其卧病与僧彻语云云。又寄书偈与玄决别，《唐书》载义山终于郑州，其踪迹亦略可考见。源师注指国为玄秘塔端甫法师，此失考也。少陵云“余亦师粲可”，又云“身许双峰寺”，谢康乐言“学道必须慧业，未有具慧业而不通于禅者”。灵山拂席，沧海求珠，岂可与香奁金缕，裁云镂月之流比类而诃之哉！书此贻长孺，聊以补前序之阙。<br>又窃念吾远祖思公与杨大年诸公仿义山诗创西昆体，余为耳孙，老耄多忘，玉台风流，邈然异代，徒假手于长孺，以终源师杀青之托，此则为之口沫手胝，抚卷而三叹者也。</p>
<h3 id="唐诗英华序"><a href="#唐诗英华序" class="headerlink" title="唐诗英华序"></a>唐诗英华序</h3><p>吴江顾子茂伦总萃唐人之诗，扬扌论次，择其真赏者，命之曰《唐诗英华》，先出七言今体，镂版行世，属余序之。<br>世之论唐诗者，必曰初、盛、中、晚，老师竖儒，递相传述。揆厥所由，盖创于宋季之严仪，而成于国初之高秉，承讹踵谬，三百年于此矣。夫所谓初、盛、中、晚者，论其世也，论其人也。以人论世，张燕公、曲江，世所称初唐宗匠也。燕公自岳州以后，诗章凄惋，似得江山之助，则燕公亦初亦盛。曲江自荆州已后，同调讽咏，尤多暮年之作，则曲江亦初亦盛。以燕公系初唐也，溯岳阳唱和之作，则孟浩然应亦盛亦初。以王右丞系盛唐也，酬春夜竹亭之赠，同左掖梨花之咏，则钱起、皇甫冉应亦中亦盛。一人之身，更历二时，将诗以人次耶？抑人以时降耶？世之荐樽盛唐，开元、天宝而已。自时厥后，皆自郐无讥者也。诚如是，则苏、李、枚乘之后，不应复有建安，有黄初。正始之后，不应复有太康，有元嘉。开元、天宝已往，斯世无烟云风月，而斯人无性情，同归于墨穴木偶而后可也。严氏以禅喻诗，无知妄论，谓汉、魏、盛唐为第一义，大历为小乘禅，晚唐为声闻辟支果，不知声闻辟支即小乘也。谓学汉、魏、盛唐为临济宗，大历以下为曹洞宗，不知临济、曹洞，初无胜劣也。其似是而非，误入箴芒者，莫甚于妙悟之一言。彼所取于盛唐者何也？不落议论，不涉道理，不事发露指陈，所谓玲珑透彻之悟也。三百篇，诗之祖也。“知我者，谓我心忧。不知我者，谓我何求？”“我不敢效，我友自逸。”非议论乎？“昊天曰明，及尔出王。无然歆羡，无然畔援，诞先登于岸。 ”非道理乎？“胡不遄死，投畀有北。”非发露乎？“赫赫宗周，褒姒灭之。”非指陈乎？今仞其一知半见，指为妙悟，如萤光，如观隙日，以为诗之妙解尽在是，学者沿途觅迹，摇手侧目，吹求形影，摘抉字句，曰此第一、第二义也，曰此大乘、小乘也，曰是将夷而为中为晚，盛唐之牛迹兔径，亻危乎其唯恐折而入也。目翳者别见空华，热病者旁指鬼物。严氏之论诗，亦其翳热之病耳。而其症传染于后世，举目皆严氏之眚也，发言皆严氏之谵也，而互相标表，期以药天下之诗病，岂不颠哉！<br>茂伦之撰是集也，胥初、盛、中、晚之诗，胪而陈之，不立阡陌，不树篱棘，异曲同工，分曹递奏。沈休文之言曰：“飙流所始，同祖风骚，徒以赏好异情，故体势相绝。”江文通之言曰：“蛾眉讵同貌，而俱动于魄；芳草宁其气，而皆悦于魂。”茂伦奉为律令，用以箴严氏膏肓之癖，洗高氏耳食之陋，庶几后三百年焕然复睹唐人之面目，斯茂伦之志也。诸有智者用是集为经方，诊医热之病，而空知其所自始，其必将霍然而起也。</p>
<h3 id="唐诗鼓吹序"><a href="#唐诗鼓吹序" class="headerlink" title="唐诗鼓吹序"></a>唐诗鼓吹序</h3><p>《唐诗鼓吹》十卷，相传为元遗山选次，或有斥为假托，以谓《遗山集》中无一言及此选，而遗山《本传》记载阙如，是固不能以无疑。余谛观此集，探珠搜玉，定出良工哲匠之手。遗山之称诗，主于高华鸿朗，激昂痛快。其指意与此集符合，当是遗山巾箱箧衍，吟赏记录，好事者重公之名，缮写流传，名从主人，遂以遗山传也。<br>世之论唐诗者，奉近代一二家为律令，《鼓吹》之集仅流布燕、赵间，内府镂版，用教童竖，若王荆公百家之选，则罕有能举其名者。盖三百年来，诗学之受病深矣。馆阁之教习，家塾之程课，咸禀承严氏之诗法、高氏之品汇，耳濡目染，镌心克刂骨。学士大夫生而堕地，师友熏习，隐隐然有两家种子盘互于藏识之中，迨其后时知见日新，学殖日积，洄旋起伏，只足以增长其邪根缪种而已矣。嗟夫！唐人一代之诗，各有神髓，各有气候。今以初、盛、中、晚厘为界分，又从而判断之曰此为妙悟，彼为二乘，此为正宗，彼为羽翼，支离割剥，俾唐人之面目蒙幂于千载之上，而后人之心眼沈锢于千载之下，甚矣，诗道之穷也！荆公、遗山之选未必足以尽唐诗，然是二公者生于五六百年之前，其神识种子，皆未受今人之熏炙者也。由二公之选推而明之，唐人之神髓气候，历历具在，眼界廓如也，心灵豁如也。使唐人得洗发其面目，而后人得刮磨其障翳，三百年之痼疾，庶几其霍然良已也，则以二公为先医可矣。<br>里中陆子敕先生子子澈、子吁，偕予从孙次鼐服习《鼓吹》，重为较雠，兼正定廖氏注解，刻成而请序于予。夫鼓吹，角声也。人有少声，入于角则远。四子其将假遗山之鼓吹以吹角也，四子之声自此远矣。喜而为之序如此。</p>
<h3 id="鼓吹新编序"><a href="#鼓吹新编序" class="headerlink" title="鼓吹新编序"></a>鼓吹新编序</h3><p>余于桑海之后，缪任采诗之役，评骘稍著，誉咎丛生，良自知龟毛兔角，非道人所当，滞淫于是，益栖心释部，刊落绮语，不复抵齿文字久矣。吴门施、程二子采集近代词人七言今体诗，用遗山例题，曰《鼓吹新编》，而征序于余，余再三辞之而不获请也。<br>盖尝观如来捃拾教中有多乳喻，窃谓皆可以喻诗。其设喻曰，如牧牛女为欲卖乳贪多利，故加二分水，转卖与余牧牛女人，彼女得已转复卖与近城女人，三转而诣市卖，则加水二分，亦三展转卖乳，乃至成糜，而乳之初味，其与存者无几矣。三百篇已下之诗皆乳也，三百篇已下之诗人皆牧牛之女也。由风、雅、《离骚》，汉、魏、齐、梁历唐宋以迄于今兹，由三言四言五言之诗以迄于五七言今体，七言今体中，则又由景龙、开元、天宝、大历以迄于西昆、西江。若弘正、庆历之所谓才子者，以择乳之法取之，自牧地而之于城市，其转卖之地不知其几；自牧女而之城中之女，其展转之人不知其几；自牧牛之女加水二分，而至于作糜赡客，其加水二分，殆不可斗斛计矣。今欲于展转卖乳之后，区分而品尝之，曰此为城内之乳，此为城外之乳也，此近市初交之乳，此城中作糜之乳也，夫然后醍醐乳酪可以辨若淄渑，而不为牧牛之女所笑，惟二子能，吾弗能也。复有喻曰，长者畜牛，但为醍醐，不期乳酪。群盗构乳，盛以革囊，多加以水，乳酪醍醐，一切俱失。复有喻曰，牧女卖乳，展转薄淡，虽无乳味，胜诸苦味。若复失牛，转抨驴乳，展转成酪，无有是处。今世之为七言者，比拟声病，涂饰铅粉，骈花丽叶，而不知所从来，此盗牛乳而盛革囊者也。标新猎异，佣耳剽目，改形假面，而自以为能事，此抨驴乳而谓醍醐者也。别裁伪体，刊削枝岐，如长者之子，于一器中辨乳异相，此余之所不能，而二子之所以丹铅甲乙，目雠手勘，未敢以即安者也。虽然，亦知夫旧医、新医之说乎？旧医、新医之所用者，皆乳药也。王之初病也，新医禁旧医之乳药，国中有欲服者，当斩其首，而王病愈。及王之复病也，新医占王病，仍应服旧医之乳药，而王病亦愈。今夫诗亦若是而已矣。上下三百馀年，影悟于沧浪，吊诡于须溪，象物于庭礼，寻扯吞剥于献吉、允宁，举世瞑眩，奉为丹书玉册，皆旧医之属也。今之所择而取者，旧医之乳药与？新医之乳药与？抑亦新医所断之乳药，即旧医所服之乳药？是乳药者，亦是毒害，亦是甘露，以疗病得差为能，而不应以新、旧医为区别，与旧医之病人深矣。摇革囊抨驴乳，指毒药为甘露，不第加水二分而已也。今将舍城中之乳，而构城外之乳，因糜而求乳，因乳而求酪，因酪酥而求醍醐，则非驱逐旧医，断除乳药之毒害，新医之甘露妙药，固不可得而施也。二子其知之矣。簸扬淘汰，取材落实，禁汝之律令与服，汝之条教，双遮互夺，戛戛乎其难之。其有功于诗坛也，顾不韪欤！<br>余既辞不敢为序，假借乳喻以复二子，并以质诸世之能为新医者。</p>
<h3 id="爱琴馆评选诗慰序"><a href="#爱琴馆评选诗慰序" class="headerlink" title="爱琴馆评选诗慰序"></a>爱琴馆评选诗慰序</h3><p>夫诗者，言其志之所之也。志之所之，盈于情，奋于气，而击发于境。风识浪奔，昏交凑之时世，于是乎朝庙亦诗，房中亦诗，吉人亦诗，棘人亦诗，燕好亦诗，穷苦亦诗，春哀亦诗，秋悲亦诗，吴咏亦诗，越吟亦诗，劳歌亦诗，相舂亦诗。穷尽其短长、高下、抑抗、清浊、吐含、曲直、乐淫、怨诽之极致，终不亻面背乎五声、六律、七音、八风、九歌之伦次，诗之教如是而止。古之为诗者，学溯九流，书破万卷，要归于言志永言，有物有则，宣导情性，陶写物变。学诗之道，亦如是而止。陆士衡、曹子桓、沈休文、江文通与夫李、杜、元、白、皮、陆之绪言，皆具在也。古学日远，人自作辟，邪师魔见，蕴酿于宋季之严羽卿、刘辰翁，而毒发于弘、德、嘉、万之间，学者甫知声病，则汉、魏、齐、梁，初、盛、中、晚之声影于盘互、于胸中，佣耳借目，寻条屈步，终其身为隶人而不能自出。吁，可悼也。<br>余辑昭代诗集，征文献之阙遗，仿中州之序论，聊荟蕞及之耳。才人志士，爱慕良多，长洲叶圣野、吴江戚右朱手自缮写，勒成一集。其尤且谤之者则间作，爱我者未必果我之得，而尤且谤者，亦未必果我之失，信彼是之两行而已。<br>豫章陈伯玑以《评选诗慰》见示，余读而叹赏之。万茂先诗曾累寄余，乱后失去，今得之，如见故人。其馀多访求未获者，乍见之如新相知，致足乐也。吾友孟阳之诗再经点定，笔墨生动，风致迢然，譬如美人，经时再见，转觉顿睫冥，眄睐有异，为掩卷徨者久之。又益以悟诗人之妙，心灵意匠，生生不停，新新相续，殆所谓夜壑已趋，交臂非故，而顾欲以之学，方隅之见，ㄎ扌奢其体格，割剥其人代，旋而思之，不将哑然一笑乎！唐人选唐诗者，一代不数人，今选家之坛多于储胥矣。伯玑之为有异于是，访沉冥，扣寂寞，不以声利重附人，不以名字吸取人，一句半什，郑重护惜，不肯以衣中宝珠，博易人间抟黍之饭，何斤斤也！<br>伯玑为诗，风流蕴藉，振奇拔俗，旅居芜江，以爱琴自署其馆。其爱此诗也如此琴矣。昔者元次山集其同时隐沦之作，名曰“箧中”，谢皋羽采天水遗民之诗，题曰“长留天地间”，我知伯玑之用意希风古人者远矣，不徒贤于世之君子而已也。</p>
<h3 id="历朝应制诗序"><a href="#历朝应制诗序" class="headerlink" title="历朝应制诗序"></a>历朝应制诗序</h3><p>延陵两吴君以弘文硕学，竞爽词林，会萃历朝应制诗，取其金相玉式，艳溢锱毫者，都为一集，邮而征序于余。余老为农夫，水南舍北，晨夕与村童牧竖唱尔女之歌，和款乃之曲，顾使之闻乐钧天，审音清庙，心回神骇，头目眩运，梯几凭轼，嘿不自得者久之。既而翻阅其书，登珠林而泛玉海，为之耳目开明，气满大宅，又久之而意芒然如有失也。<br>今夫应制之诗，推轮于汉武之柏梁、陈思之应诏，而增华藻，极于唐之景龙、开元。茂矣美矣，不可以复请矣。帝庸作歌，明良喜起，不创始于唐虞之际乎？古称舜为宾客，禹为主人，八风修通，百工相和，而歌《卿云》：“卿云烂兮，礼缦缦兮。”则帝之命辞，古今应制之首唱也。自柏梁已前，溯而上之，请自此始。春秋之季，勾践入吴，文种有左道之祝，范蠡有上寿之词。吴歌越吟，留连江上，皇天助，觞酒既升，犹有古昔赓歌之馀风，比于琼花璧月，后定靡靡之音，其为可纪录多矣。又溯而上之，周穆王周行天下，西游至于瑶池，西王母虎背载胜，酌酒歌谣，一则曰“将子无死，尚能复来”，一则曰“余归三年，将复而所”。穆王为宾客，王母为主人，白云黄竹，婵媛婉娈，人间世之君臣，矢音作颂，祝千秋而奉万年者，有若是焉者乎？又姑舍是溯而上之，中天调御，初会菩提场中，无量大自在天王乃至日月天子，莫不稽首礼足，作颂赞叹。华严之会，佛为主人，则云集海众，皆宾客也。若云佛为法王，则诸天王莫非王臣，伽陀祗夜称扬赞叹，非诸天应制之诗而何？五天礼佛，盛传赞叹一百五十颂及四百五十颂，所谓丽齐天花，理高峻岳者。此则雅颂之元首，音声之宗极也。曹子建游鱼山，闻空中梵天之音，写为梵呗二君妙选应制诗，归极于诸天之偈颂。写天音为梵音，则亦斯世之子建也。吾请为唱喁焉。客从旁笑曰：“是集也，汉之中和颂，唐之御览诗也。被诸管弦，献之禁近，固将待诏承明，侍从射熊，腾清霄而轶浮景。身在属车豹尾之间，子乃杂举齐谐竺坟、荒唐ㄈ诡之谈，而参预于论，鼓钟于乐，辟雍之文有是哉？子之迂也，奚其序！”余矍然失容，起而谢客，趋命侍史书之，以复于延陵二君。</p>
<h3 id="本草拔萃序"><a href="#本草拔萃序" class="headerlink" title="本草拔萃序"></a>本草拔萃序</h3><p>医经、经方之书，至河间、东垣而大备。国初诸明医各有师承，而《本草》一经几为绝学。吾友缪仲淳常喟然叹息，以谓《三坟》之书烬于秦火，独《素问》、《本草》存。《本草》朱书正文，出黄帝、岐伯之手。古之至人所以相天地之宜，类万物之情，穷理尽性，精义入神者，发挥变化，实在于此，而世之学医者徒取以庀汤液，给方剂，荟蕞猎涉，未有能沈研而钻极者。盖此书自唐宋以来，增益于古人之别录，春驳于近代之纲目，学者目佣耳食，莫知元本，于是乎医学承陋，经方传讹，用药石杀天下，实自此始。乃奋笔为经疏，以救其失，参治简误之文，若刻掌故，若署甲乙，金科玉条，犁然毕举。上下五百年，发轩岐不传之秘者，仲淳一人而已。<br>仲淳少苦疾，壮多游寓，所至必访药物，载刀笔五十年而成书。仲淳殁后三十馀年，年家子陆仲德氏读缪氏之书而学其学，作为《本草拔萃》，以发明其宗要。呜呼，何其难也！仲淳天资敏捷，磊落瑰伟，从紫柏老人游，精研教乘，馀事作医，用以度世耳。余观其理积疴，起奇疾，沈思熟视，如入禅定，忽然而睡，焕然而兴，掀髯奋袖，处方撮药，指麾顾视，拂拂然在十指涌出。语其险则齐桓之斩孤竹，语其奇则狄青之度昆仑，语其持重则赵充国之金城方略。浅人曲士，遥听风声，犹为之口去不合，况有能论其人，读其书，知而好之，好而传之者乎！<br>余每思仲淳绪言，叹后世无子云，今得见吾仲德，则仲淳不死也。于其著斯书也，乐为之叙，以导引其志意，而假仲淳以发其端。仲德好学深思，束修矫志，进德修业，日新富有。余虽昏耄，尚能为仲德详叙上医医国之事，如太史公之传扁鹊、仓公者，姑书此以俟之。</p>
<h3 id="俞嘉言医门法律序"><a href="#俞嘉言医门法律序" class="headerlink" title="俞嘉言医门法律序"></a>俞嘉言医门法律序</h3><p>新建俞征君嘉言发挥轩岐、仲景不传之秘，著《尚论篇》，余为序其指要，推本巫医之道术，比于通天地人之儒，世之人河汉其言，惊而相告者多矣。越二载，征君年七十，始出其《尚论后篇》及《医门法律》教授学者，而复求正于余。余读《天台止观书》，论四大、五藏增损得病，因起非一，病相众多。识因治病，举要言之，则有瑜伽四种善巧，杂阿含七十二种秘法。其言精深奥妙，殊非世典医经、经方两家所可几及。当知我如来出世，为大医王、五地菩萨，方便度生，以善方药疗治诸病，非积劫誓愿，用醍醐上药供养诸佛，教化众生，不能现药王身说法，岂特通天地人之儒也哉！<br>征君外服儒行，内心宗，由曹洞五位君臣旨诀妙悟医理，用以判断君臣佐使之法。阴病一论，原本四大，广引三界台宗地论之微言，一往参合，所谓如药树王，遍体愈病者也。世人规规焉量药于寸七，程方于点墨，牛羊之眼，但别方隅，其惊而相告也，不亦宜乎！然吾观如来之论医，盖莫精于《大涅经》旧医、客医之说。夫旧医之治病，不别风热寒温，悉令服乳。客医之厉禁之者宜也，厉禁行而王病愈，国无横死，禁乳之效可见于前矣。迨王之热病作也，非乳不起，而客医之所以除病者，即所禁旧医之乳药而已。舍旧医之乳药，而求客医之乳药，虽谒大自在天而请之，岂可得哉！由此观之，病因弘多，病相颇异，古方新病，有不相能。察传变，判死生，在乎三指之间，一息之内。譬如两军相对，决胜负于呼吸，必欲学古兵法按图列阵而后从事，良将所不与也。曹洞之宗曰：动成窠臼，{艹老}落顾伫，背触俱非，如大火聚。征君之著书，其殆有得于此者乎？<br>佛言旧医别药，如虫食木，知者终不唱言，是虫解字。今《尚论》诸书具在，皆客医之乳药也，学者神而明之，无若虫之解字，为智人所笑，庶不负征君方便苦心矣。</p>
<h3 id="伤寒捷径书序"><a href="#伤寒捷径书序" class="headerlink" title="伤寒捷径书序"></a>伤寒捷径书序</h3><p>新安孙在公少有声举，子中长得瘵疾，遇异人于武林，授还丹接命解形度世之术，而尤精于医学，著《丹台玉案》，发挥医经、经方两家指诀。又谓伤寒一科传变谲诡，证治微密，仲景之书代远义奥，文中指下既易悬绝，今病古方更难决择，乃撮取其候体治法切近明了者，作《伤寒捷径书》，用以钤键昔人，津梁后学，其活人济世之心可谓至矣。<br>余少授《左氏春秋》，医和之论疾源，推明六气、五味、六疾，与黄帝《素难书》符合。其论惑蛊之疾，女惑男风，落山刺义，《周易精义》，齐鲁之儒者未有以过也。故曰：不通天地人，不可以言儒；不通天地人，不可以言医。晚而学佛，习天台大师《止观》之文，喟然而叹曰：“世之医者能精求《止观》观病之法，斯可以称神医矣。”智者用四悉檀因缘，分五观观病，初明病相，谓不须精刺，医法略知而已。然其论病相，曰五脏、四大增减，五阴、六神克伏，固已精义入神矣。次论病起因缘：四大不顺者，外热助火，火强破水，是增火病。外寒助水，水增害火，为水病。外风助气，气吹火，火动水，为风病。或三大增害于地，或身分增害三大，皆等分病，属地病。此四既动，众恼竞生。古医论四大者，未之有也。次论八触相明对息，辨触、违触成病，又明五尘各损一脏一根。缘五尘损五脏，古医论触损者，未之有也。又明五根五脏根由，初托胎时，以思心起，感召其母。母即思五尘，等一毫气，动为水，水为血，血为肉，肉成五根五脏。究极于流爱，纳想寿暖，识三受生侍命之际。古医论根、脏生由，未之有也。杂阿含言佛为阿兰，若比丘治七十二患说。修阿那般那法又云：春时入火，三昧太温，身成病。入地，三昧见身，成无石山。入水，三昧见身，如大水泉。入风，三昧见身，如九头龙，须急治之。此法惟佛能说，惟身子阿难及智者能知，故曰七十二法，以想为治，乃非末代钝根所宜。由此言之，不通佛法，不知四悉檀，固未可以言能医也。<br>余观在公之明医，志在度世，殆将接踵陶贞白、孙思邈之流。其学术渊源，一本《三坟》、《十翼》，古真儒，非若世之医家以刀圭方寸为能事者，故于其刻是编也，引天台智者之书以广之。经言持水长者之子得其父方术，遍告国中，我是医师，疗治病苦，一切众生直闻是言，病即除愈。世有流传是书，了知除病者，咸如西土众生，遇持水之子，所患即差。则在公之辑是书，与余之唱是言也，岂非入病法门，方便救度，为如来所记者哉！在公曰：“善。”请书之以为序。</p>
<h3 id="棋谱新局序"><a href="#棋谱新局序" class="headerlink" title="棋谱新局序"></a>棋谱新局序</h3><p>余不能棋，而好观棋，又好观国手之棋。少时，方渭津在虞山与林符卿对局，坚坐注目，移日不忍去。间发一言，渭津听然许可，然亦竟不能棋也。中年，与汪幼清游时、方承平清簟疏帘看棋竟日夜，今皆为昔梦矣。<br>渭津为人渊静闲止，神观超然。对奕时，客方沈思努目，手颤颊赤，渭津闭目端坐，如入禅定。良久，客才落子，信手敌应，两棋子声响铿然，目但一瞬尔。幼清沉雄精悍，绝伦逸群，每一遇敌，目光迸裂，透出方。间出奇制敌，横从背触，譬如骏马追风，饥鹰洒血，推枰决胜，掷帽大呼，虽受其攫撇者，未尝不拍手叫绝也。渭津下一子，如钉著局上，不少那动，亦未尝有错互。如他人按指啁，局罢覆数，一二多少，恬不为意，如未曾措手者。幼清累胜轻敌，时有一误，误后敛手精思，少焉出一奇着，如乱流而济，如斩关而出，马不及旋，敌不及距，因误而得救，因救而得胜。人谓幼清之棋，不畏其不误，而畏其误，小误则小胜，大误则大胜。兵家言“敌人开户，多方以误之”，用此法也。毗陵孙文介公奕居第二品，尝语余曰：“吾辈下子便是俗着，渭津忽漫布子，腕下无一俗着，殆仙人谪堕尔。” 余谓渭津无俗着，无败着，幼清有败着，亦无俗着。余所见国工多矣，若文介所云渭津之后，必推幼清。渭津善用全局，以车攻吉日为风声。幼清善用败局，以一成一旅为能事，则亦运会使然，当局者未之或知也。<br>幼清北游归，出其《对奕全谱》凡四十局，刻之以公于人，而属余为序。余尝记渭津赏符卿一着，咨嗟爱玩，遂不复终局。此局若竟，未必林果胜，方果负。渭津心赏神契，叹息罢局。古人之绝弦辍斤，禅家之声前句后，此妙不传，非庸工所知也。幼清一角棋为锡人张以贞截断，幼清精思救法，瞪视移晷，缩退一着反接去，以贞愕眙，叹为神助。此局今亦不传矣。《虬髯客传》谓此局全输，未知是何败着？蜀人发古墓，见先主方与武侯对奕，未知仍讲侵分局否？幼清之谱不曰全局，而曰新局，有旨哉，其言之也！<br>幼清节侠奇士，从余于行营，万马之中，单骑短棰，冲锋突刃，以捍余于濒死。秋高风紧，合围大猎，腾上□□马，夺其劲弓，弦响霹雳，箭如叫鸱，连贯雉兔，掷草地不复顾，控弦鸣镝者咸为咋指。嗟乎！余十指如锥不能奕，而能得善奕之幼清出死力以捍余。幼清以善奕擅名，中华之文弱巧人也，顾以长弓大箭，横骛北庭。由此观之，天下事夫宁有定局耶？项羽重瞳，湘东一目，山谷老人所托喻者，安知夫烂柯之老，橘中之叟不揶揄窃笑耶？幼清曰：“善哉！斯局之后，更有新局。国手之外，岂无国手？夫子所言者道也，进乎技矣。请书之以为序。”</p>
<h3 id="王氏族谱序"><a href="#王氏族谱序" class="headerlink" title="王氏族谱序"></a>王氏族谱序</h3><p>里中王氏兆吉纂修族谱，既卒事，以余为绛县之老人，就而问焉。余览而叹曰：“美哉！是王氏之史也。有事焉，有志焉，有义焉，不可以不识也。”<br>王之姓，太原、琅琊、东海、北海，指不胜屈，建炎南渡谱系具在。今断自高皇帝渡江而后，历年三百，传世十三，堂构播，皆本学录，为ㄈ载云仍千指，胚胎前光，萧泽流根，柴祀后海。览斯谱也，尊祖敬宗收族，榱桷几筵，有馀思矣。金匮之宝书，天璜之玉牒，既化为飞尘劫灰，而一家之谱牒，焚蕉杀青，焕然修弃，此亦王氏之大训、河图，陈列于东西序者。与子孙事守，勿替引之，是作谱者之事也。盟坛捣石，风流在兹。乔木故家，王为甲乙，第宅罗列，绰楔相望。耆老扶杖于乡国，英少票彡缨于上都。彬彬乎，乎，赠刀之遗休，树槐之馀荫也。班氏有言，国藉十世之基，家承百年之业，士食旧德之名氏，农服先畴之畎亩。抚斯谱也，思乐育于菁莪，念贻厥于丰芑，汉貂犹珥，唐阙在门，丘木如茨，伏腊未改。《传》曰：“七世之庙可以观德。”是作谱者之志也。<br>呜呼！仕族之辨，始于先王图谱之局，汉唐以来未有改也。唐世尤贵族姓，李赞、皇峤与奉宸、秀同在庙堂，乃奉诏为兄弟。而李稹以爵位不如族望，虽以清望历要官，与人书札，唯称陇西而不衔，诚重之也，诚慎之也。今也无宗不族，无族不谱。执涂之人而兄弟之，而伯叔之，亦将执涂之人而祖考之，而高曾之也而可乎？<br>斯谱也，重大宗，叙昭穆，非方百里内聚庐族墓不书，非三百年内本支子姓不书。远如新城，近如娄水，不复借乌衣青箱夸诩阀阅，谱局于是明，宗法于是定。《易·同人》之象曰：“君子以类族辨物。”同人之类族辨物，否之终而大有之始也。小而类辨于物，七日来复之道也。观于斯谱，天人之道粲然矣。故曰是作谱者之义也。唐李肇记郑、李、崔、卢四门鼎甲，太原王氏四姓得之为美，故呼为镂王家。镂者，喻金质而银饰也。《诗》有之：“追琢其章，金玉其相。”斯兆吉氏之谱也，岂惟镂而已？兆吉曰：“大矣哉！梦鼎未之前闻也。自今以往，世世子孙奉夫子之言为镇圭焉。请书之以为序。”</p>
<h3 id="李孝贞传序"><a href="#李孝贞传序" class="headerlink" title="李孝贞传序"></a>李孝贞传序</h3><p>余游嘉兴，读陈学士孟尝所著《李孝贞传》曰：孝贞字凤，父老儒梦康梦白衣大士授玉凤一枝而生。四岁丧母，抚尸恸绝，事后母以孝闻。长而容德绝人，坚请于父，誓不嫁以顾养。邦人愿委禽相望，莫敢强也。父病，吁天请代。煮药中庭，有青鸟衔珠实，坠药铛中，服之即愈。崇祯二年六月朔，疾作，知不起，抱父一恸而绝，年四十七。旧史氏曰：孝贞之事，古管彤所书，未之有也。<br>宋学士景濂作《丽水陈孝女妙贞碑》，与孝贞略相类。妙贞父早夭，大母林氏病危，剔肝和药，自誓大母得生，终身授菩萨戒，不复适人。林寿终，弃家为优婆夷。郡录士永嘉高明上其事，有司具乌头双阙之制，旌表其门。妙贞之事奇矣！至于弃家为优婆夷，当世用国法表厥宅里，以为割肝救亲，有补名教，辞家学道，不毁世相。高则诚，元季大儒，通达世出、世法，其所旌异，可以为百世楷则。今孝贞之行不愧于妙贞，依父以死，不出阃内一步，而乌头绰楔之制，未有闻焉，则今之司世教者抱方守俗之过，而非圣祖慎重旌表之初意也。顷者末法陵夷，禅门澜倒，妖尼魔眷，上堂示众，流布语录，皆一辈邪师瞽禅，公然印可，油头粉面，争拈锥拂，旃陀摩登，互作宗师，如来难姨母出家，国典禁妇女入寺。近代紫柏不许妇女识面，律用遮恶，礼贵别嫌，未有毁坏世相而能通达佛法者也。若孝贞者，《易》之《家人》所谓“利女贞”者欤？其在今日世出、世法中，岂非皆横流之砥柱，狂病之药石欤？<br>木陈公制《孝贞传后序》，归本于累朝神圣丰功厚德之所致。余读之慨然太息，以为禅门尚有人焉，因举其感愤牵连书之，不独以其训闺阃，实以为今之禅人痛下金刚一杵也。公闻余言，当不禁涕泪悲泣否？</p>
<h3 id="瞿留守赙引"><a href="#瞿留守赙引" class="headerlink" title="瞿留守赙引"></a>瞿留守赙引</h3><p>於乎！百年榆塞，驾鹅怒飞于晋郊；一夕桃林，石马汗趋于唐寝。楼桑羽葆，仿佛苍梧；仙李盘根，蒙瞳丹桂。于斯时也，有劳人焉，奋半臂以回天；百身枝柱，援弱毫而画日。八载拮据，移象纬于岭边；区分禹迹，整权舆于规外。开展尧封，风动滇云。星连越峤，侠毂则黄侬邕管；稽首翠华，飞笺则庸蜀匡{髟矛}。输心赤伏，运蜀相之筹笔；呕血酸辛，佩李公之靴刀。誓心赤苦，警传风鹤；军化沙虫，溃莒徒闻。浃辰及郢，不关三战，于是角巾就絷，奋袂致辞。曼声长啸，呼南八为男儿；泼墨赋诗，喜臧洪之同日。握颜公之瓜，死不忘君；剖弘演之肝，生犹报命。盖皇天畀以完节，而尼父谓之成仁。厥维艰哉，呜呼伟矣！烽烟乍戢，旅榇还归。妇面以过车，蛋人典衣而奠。雒阳城外，寄昔梦于思乡；雀唐峡中，写新哀于怒水。渴葬非礼，权厝有时。哀此藐诸，创深痛钜。矧兹遗卵，劫尽尘穷。未营七尺之高坟，且掩一杯之浅土。丙舍四壁，帐畴依；甲第他人，瓦灯安寄？徒使前潮后浪，载胥种之忠魂；忍见野烧荒磷，伴苌弘之碧血。是在后死，敬告同人：束火于西邻，敢云求购；分缋光于东壁，亦曰通财。但是匍匐有丧，哀同复矢；况复平生知契，泪重脱骖？眷顾芦中，亦有壶浆之女；弃桑下，宁无返璧之人。竭吾力之可为，见君情于遗后。书藏故国，行看汗简之方新；剑动亲身，尚想飞鸣而图报。数行老泪，一纸哀词，聊以当乘韦之先，应不哂扣门之拙尔。</p>
<h1 id="有学集卷十六"><a href="#有学集卷十六" class="headerlink" title="有学集卷十六"></a>有学集卷十六</h1><p>。序</p>
<h3 id="新刻震川先生文集序"><a href="#新刻震川先生文集序" class="headerlink" title="新刻震川先生文集序"></a>新刻震川先生文集序</h3><p>往余笃好震川先生之文，与先生之孙昌世访求遗集，参读是正，始有成编。昌世子庄游于吾门，谓余少知其先学，抠衣咨请，岁必再三至。既而与其从叔进士君谋重锓先生全集，以惠后学，而进士君以雠勘之役属余。<br>余老而归佛，旧学芜废，辍禅诵之功，纟由绎累日，条次其篇目，洮汰其繁{艹仍}，排缵整齐，都为一集。既辍简，喟然而叹曰：余服膺先生之书，不为不专且久，丧乱废业，忽忽又二十年，今乃始旋其面目，旷然知先生所以为文之宗要，岂不幸哉！先生钻研六经，含茹雒闽之学，而追溯其元本，谓秦火已后，儒者专门名家，确有指授，古圣贤之蕴奥，未必久晦于汉、唐，而乍辟于有宋。儒林、道学，分为两科，儒林未可以盖道学，新安未可以盖金、永嘉，而姚江亦未可以盖新安。真知笃信，侧出于千载之下，而未尝标榜为名高也。少年应举，笔放墨饱，一洗熟烂，人惊其颉颃眉山，不知汪洋跌荡得之庄周者为多。壮而其学大成，每为文章，一以古人为绳尺，盖柳子厚之论所谓旁推交通以为之文者，其他可知也。参之孟、荀以畅其支，参之《梁》以厉其气，参之太史以著其洁。其畅也，其厉也，其洁也，学者举不能知，而先生独深知而自得之。钩、摘、、，与古人参会于毫芒杪忽之间。旋观裨贩剽贼掇拾涂泽之流，如秦越人疹病，洞见肺腑之症结，解而辟之，劈肌中理，无所遁隐。以&lt;冒毛&gt;&lt;毛&gt;举子，羁穷单只，提三钱鸡毛笔，当熏灼四战之冲，驯至霜降木落，草枯靡萎，而其为之渠帅者，卒以吁嗟叹伏，而自悔其降心之不蚤。於乎，此岂徒然也哉！先生以几庶体贰之才，好学深思，早服重积，蒿目呕心，扶斯文于坠地。轻材小生谀闻目学，易其文从字顺，妄谓可以几及，家龙门而户昌黎，则先生之志益荒矣。先生常序沔人陈文烛之文，讽其好学《史记》，知美而不知之所以美。学先生之学者，无为沔人之知美颦则几矣。其尤可叹也，先生儒者，曾尽读五千四十八卷之《经藏》，精求第一义谛，至欲尽废其书而悼亡礼忏，笃信因果，恍然悟珠宫贝阙生天之处，则其识见，盖韩、欧所未逮者。余固非敢援儒而入墨也。<br>余少壮汩没俗学，中年从嘉定二三宿儒游，邮传先生之讲论，幡然易辙，稍知向方，先生实导其前路。启、祯之交，海内望祀先生如五纬在天，芒寒色正，其端亦自余发之。今又承进士君之命，论次斯集，得以怀铅握椠，效微劳于简牍，有深幸焉。日月逾迈，老将至而髦及，无以昌明先生淑艾之教，譬诸萤火熠熠，欲流照于须弥之顶，亦自愧其微末已矣。而进士君大雅不群，能表章其家学，南丰之瓣香不远，求而有托，斯可喜也。谨牵连书之以为序。</p>
<h3 id="李忠文公文水全集序"><a href="#李忠文公文水全集序" class="headerlink" title="李忠文公文水全集序"></a>李忠文公文水全集序</h3><p>崇祯壬午，吉水李忠文公勤王北上，诀其孙长世于石钟山下，授以《文水文集》若干卷。长世顶戴捧持，罔敢失坠，顷乃杀青缮写，以传后世，而属余为其序。<br>余惟公纯忠大节，与庐陵信国公后先五百年，惊耀青史。公自命其集曰“文水”，接踵文山，神者告之矣。呜呼！二公之文，元气旁薄，不可以辞章区别也。窃尝私论之：信国以节义为文章，其文如剑之吐花，如星之流灼，使人闪烁昱耀而不敢狎。忠文以道学为文章，其文如河之回γ，如海之吞纳，使人演迤沈浸而不能厌。于以经天丽日，配三精而贯五纬则一也。二公艰难谋国，建置略同。信国建分镇用兵之策，以阔远罢；忠文建监国分封之议，以群咻罢。以本朝之国势与先帝之英明，岂不迥出南宋，而奸邪小人酿乱乘危，盗弄不减于似道，炀蔽有甚于宜中，使今之为信国者，绊足折翼，焦肠燥吻，退无浮海之再迁，进无空坑之一决，而徒以三揖相从，叹异代于同日。天乎？人与？谁执其咎！此可为拊膺痛哭者也。信国集多散佚，奏对之牍不少概见，世所流传雒诵欷泣下者，《指南》、《吟啸》诸集耳。公集经冢孙藏┑，独为完好。其文则尤长于奏疏，而书问次之。盖其殷忧军国，结念君父，如饥渴之须饮食，无须臾之或忘。其筹策安危，灼见缓急，如藏府之视症结，无杪忽之或差，故其言详明直，亲切有味，非骈枝俪叶之徒可以几及者。迄于今，翻警急疾呼之疏，如越人之起死，一病而一药；省临危诀别之苦辞，如鲛人之下泣，一泪而一珠。太史公言蒯通、主父偃读乐毅《答燕惠王书》，未尝不废书流涕，而况于百千世而下，忠臣志士，心血沾洒，读公之书，骨惊肉飞，双剑跃而九钟应者乎！又况于并游共事，恨不获从公于九京，篝灯顾影，老泪渍纸，如见眉目，如闻叹息者乎！呜呼！又不独为公恸而已也。余辱公道谊之知，平生得公手书累百馀通，纸墨重复，旁行夹注，家书俗语，都无文饰，亦相戒不削藁。由今思之，公之忧君父，为朋友，刚肠热血，流丹化碧，郁郁然盘牙于蝇头蚕书，退笔故纸之间，固未尝与烟墨煤丸同归于坏灭也。抚公之集，盖有馀悲焉。<br>昔信国既殁，其客谢皋羽翱作《西台恸哭记》，而龚开圣予故在广陵幕府为文宋瑞、陆君实立传，皆在《桑海遗录》中。今余既以长世之请，撰神道之铭，而又为叙其遗文，实兼皋羽、圣予之为。长世曰：“此吾王父之志也。”故不敢辞，而又以忍死馀生挂名，谢、龚之后，未尝不重自愧也，遂牵连书之如此。</p>
<h3 id="成文穆公全集序"><a href="#成文穆公全集序" class="headerlink" title="成文穆公全集序"></a>成文穆公全集序</h3><p>余读《商书》至《说命》之篇，每掩卷深思，以谓人主之命相也，期以安金轮，调玉烛，延登受策，中外望以为吉祥善事，而高宗去成汤未久，商道方隆，顾其命傅说之辞，则曰“若涉大川，女作舟楫”，“若岁大旱，女惟霖雨”，何其无疾而呻，未病而药，忧之深，虑之早，而叮咛倚毗之若是其切也。及观于崇祯初服，大名、高阳用舍之际，乃慨然而叹曰：吾乃今而知《说命》之辞，至于今日，盖信而有征也。怀宗以上圣不世出之姿，愤蹙国忧多垒，开聪辟门，号兆博求。己巳之役，拜大名成文穆公于廷，召高阳孙文正公于家，钤索锁钥，中外相应，八城克复，危关不扃，天下欣欣然想望太平。未一载而大名去，又二载而高阳归，于是乎奸谗盘牙，庸软接迹，沦胥焚突，不可救药，而社稷随之矣。呜呼！当国家阳九百六板荡方蹶，此亦载胥及溺。天既大旱之日也，人主得救时之相倚毗之，为舟楫，为霖雨，而佥夫骄人鼓谗波，煽谤焰，必欲为敌国除患而后已。如涉大川也，洪涛巨浸，粘天荡日，随蓝之风，飓母之浪，倾樯捩柁，交互发作，虽有长年三老，其将若何？如岁大旱也，焚巫斩龙，吁嗟舞雩，旱魃之鬼，顶目之妖，啸风遏云，流金烁石，虽有云师雨伯，其将若何？《易》曰：“开国承家，小人勿用。”又曰：“其亡其亡，系于苞桑。”古之人主，日中阳长，梦卜命相，汲汲乎将恐将惧，以涉川忧旱，播告在庭，岂偶然哉！<br>高阳有集百卷，于南火。兹文穆公之集，则其子少宰公撰次藏┑，以备国故者。其在中书，日论国体，筹边事，焦心蒿目，忧及溺而戒其焚者，约略具焉。少宰之请序而传之也，其不徒以铺陈藻，张馆阁之盛而已也。古之《那》诗曰：“ 昔我有先正，其言明且清，国家以宁，都邑以成，庶民以生。谁能秉国成，不自为正，卒劳百姓，大命以倾。”百世而下，读公与高阳之遗文，绎思《那》诗先正之言，其有傍徨屏营，抚卷而流涕者乎？<br>余少出高阳之门，晚而公辱与之游，今老且废矣。冰寒灰死，归心空门，犹执笔为序，不辞厕名于末简者，良欲使世之君子因余之序而知公，因公而知高阳，因公与高阳而知国家用舍存亡之故，庶几知公之文不为苟作，而余之所以叙公集者为不徒也。</p>
<h3 id="傅文恪公文集序"><a href="#傅文恪公文集序" class="headerlink" title="傅文恪公文集序"></a>傅文恪公文集序</h3><p>先师定襄《傅文恪公文集》二十卷，公殁后十一年，得诸其冢子庭诗，藏┑书楼，贮以箧衍，封题护惜，比于河图琬琰。庚寅孟冬不戒于火，新宫三日之哭，于吾师之文，有深恫焉。又五年乙未，公次子庭礼访旧入吴，执手问故，相向而哭。归而搜讨遗集，兵残火烬，虫穿蠹蚀，蜡车障壁之馀，十存四五。公之婿方伯冯君宦于白门，为镂版行世，而辱某为其序。<br>窃惟公以含章挺生之姿，居承明著作之署，衔华佩实，涣为文词。其大者主于谋王体，断国论，崇教化，明道术，而其绪馀则用以藻绘典册，鼓吹休明，学士大士皆能望而知之，若其所以为文者，则未之或知也。盖庆历之间，山阴王文端公硕儒伟望，斗杓一时，芒寒色正，如五星之在天。公以乡邦后进，踵其清尘，言坊行表，难进易退，风规羽仪，肃穆映望，而其文章尔雅，亦仿佛相似。文端之文不以质掩其文，而公之文不以文掩其质，如金有声，如玉有色，如麒麟之吐文章，如凤凰之中律吕，彬彬乎，郁郁乎，其斯为盛世君子之文已矣！国家育才，史馆储峙，公辅神庙，中年号为极盛。谦益登朝，犹及见公等数公雍颂殿陛，舒雁行列，古所谓王多吉士，高冈朝阳之俦侣也。丙辰以后，台阶失度，芒角浮动，奔约四出，禁近之地纷如，而国脉亦稍替矣。尝试取公之文覆而视之，味其和平，知其有和羹既戒之德；袭其温厚，知其有驺虞不杀之仁。含咀其咏歌，俯仰不携不迫，知其有朱弦疏越，一唱三叹之流风。读公之文，不独想见其人，而国家日中鸿朗之会，太和元气在成周宇宙者，盎然攒聚于尺幅之间。於乎休哉！河山如故，典刑不遐。以东京之遗老，追华胥之昔梦。昔之哭也，哭斯文之亡；而今之哭也，哭斯文之存。白首门生，摩挲青简，悠悠穷尘，曷日而已乎！<br>公集外之文有《大事狂言》四卷，镜儒释之源流，披狂伪之窟穴，发挥心学，开辟手眼，唐之裴公美、金之李屏山未能或之先也。黄帝之珠，得于罔象；丰城之剑，合于延津。修母致子，以斯文为之先，安知夫劫火之馀，不有焰焰而起者乎！《易》有之，先号兆而后笑，谦益啜泣为序，而载笔以俟之。</p>
<h3 id="董文敏公遗集序"><a href="#董文敏公遗集序" class="headerlink" title="董文敏公遗集序"></a>董文敏公遗集序</h3><p>故宫保礼部尚书华亭董文敏公，其诗文有《容台集》行世，冢子祖和属其友人沈生友圣重为校雠，标举其的然可传者以示无止，而请予为其叙。<br>余惟公以光岳间世之姿，生昭代休明之运，出入承明，回翔馆阁。其文章资地在乎河图琬琰、金钟石衡之间，摇笔染翰，散华落藻，如龙之一鳞，如凤之片羽，海内争相藏┑，唯恐不克。今欲举其金石高文、溢囊盈帙者之扬之，钩其玄而纂其要，是岂易为力者乎？余尝谓相古人之文，若相人然。善相人者，每阔略于裒衣大带、端步肃拜之会，而旁求乎不衫不履、粗服乱头之时，其神情有在有不在故也。公以经国大手，擅昭明云汉之文章，出其绪余，兼综书画，如王右丞所谓“夙世词客，前身画师”者，故其题识赏鉴之文，区明雅俗，别裁真伪，东观输其博，南宫逊其精，三百年来书品画继奉为金科玉条，未有能出入者也。本朝理学大儒往往假禅附儒，移头易面。公于儒师杨慈湖、于禅师杨大年亲承紫柏大师，受其砧锥，染神刻骨，故其微词绪言，发皇宗教，殆欲披衣得珠，吸水择乳，视今之开堂付拂，持瓠子相印者，迢然如楹之与也。公之文此二种为最妙。若其生平救时忧国，抑塞苦心，则于江右程士之策见其一班。士子胪传雒诵，徒以为帖括之资而已，则可叹也。公著作在廊庙，碑版照四裔赠送，记序富有日新，大率以高文典册为体要，以铺陈连比为词章，笔腾墨飞，花骈叶俪，此则吾所谓抠衣雅步，矜慎持择，而或非其神情之所存也。世有为公之子云者，其必有取于余言也乎？<br>公之声名震薄耳目，如唐人之望退之，以为高人朗土，秀出天外，不可梯接者，虚和善下，人人得至其前嘘枯吹生蔼如也。顾其束修厉行，老而益坚。先帝既以耆硕待公，中人贵戚得其尺蹄片纸，交相荐扬。乌程方柄国，属公为称寿之文，公曰：“吾老矣，犹曲笔媚权贵，何以见鲁卫之士乎！”乌程遂以此衔公。已而谢病，得宫衔驰驿以归，则先帝特旨也。余序公斯集，特表而出之，使天下后世知公之所以为文者如此。</p>
<h3 id="杜武全集序"><a href="#杜武全集序" class="headerlink" title="杜武全集序"></a>杜武全集序</h3><p>昔明高庙手提三尺剑，荡扫前元，风洒露沐，即以诗书礼乐训迪公侯将帅、腹心爪牙之臣。岐阳以姊子领方镇，幕中僚佐皆用东浙老师硕儒，而中山王白马之盟，蔚为宗臣。每朝会，辄令人囊书自随，治定功成，文德诞敷黔国，定襄世，崇藻翰。郭氏连珠之集，忠武登坛泰顺之际，词林鸿辈，未有能掉鞅排拉者。开创之后，文治猬然勃兴，于斯为盛矣。<br>神庙万历中，在国家为乾清坤夷，握符披图之候，西陲则有杜大将军武应运而出。武之父若叔，皆用汗马勋起家为元戎。武束发当匈奴，每战克捷，七佩将印，十六命提督总兵官。所莅省八、镇九，恢复一郡、四县、五十三寨，俘馘套虏流贼五万有奇。历官至左柱国、特进光禄大夫、太子太保。崇功殊锡，于诸镇无两。敏而好学，被服儒素，以其先征南为师法，军书羽檄，汗简错互，风樯阵马，笔墨横飞，著作之富，撰集之多，与其行间功状云委而山积者，皆足以充栋梁而汗牛马。盛矣哉，古未有也！旋观其全集，则骚、赋、乐府、雅歌、古今诸体，无不胪陈也。文则表、奏、序、记、颂、赞、传、志，无不繁缀也。诗之馀为词曲，文之馀为连珠与七，无不渔猎也。捞漉三教，括囊万有，横竖钩贯，过河沙而放烟海，则元鹤教枢诸篇，以俟后世子云者也。隆、万之间，别集之行世者五车四部，横陈于国门都市，不为不多矣。试与太霞之集比长短，椟而列之，皆珠也，则未知其孰为琅，孰为木难也？缫而籍之，皆璧也，则未知其孰为盈尺，孰为连城也？三百年来，戎旃军府，摇毫掷简，雄帅艺林者，前有元登，后有武，岂非貂之美谈，竹帛之盛事哉！昔者，周之《顾命》列玉五重：赤刀、大训、弘璧、琬琰，在西序。大玉、玉、天球、河图，在东序。以训文也。兑之戈、和之弓、垂之竹矢，在东房，以训武也。武文经武纬，身兼数器，国有大故，将荐陈之，以为国容观美，其当在赤刀、兑戈，东、西房序之间乎？山河改易，带砺迢然，悬车服矢，侨居旅食，高文大篇，藏弃残啮，英灵光怪，侧出于蜡车障壁之馀。呜呼！斯可谓三叹已矣。<br>余与武交四十年矣，于其请序，不忍以老病辞。又自惟沧海余生，旧尘史局，今得籍手斯文，以阐扬国家人文化成之盛，岂非旧史之事守乎？柳子曰：“思报国恩，独惟文章。”君子亦可以悲其志也夫。</p>
<h3 id="黄陶庵先生全集序"><a href="#黄陶庵先生全集序" class="headerlink" title="黄陶庵先生全集序"></a>黄陶庵先生全集序</h3><p>嘉定黄陶庵先生，讳淳耀，字蕴生，举崇祯癸未进士，卓然为命世真儒，抗节致命。乙酉之难，闻者皆敛色正容，以为今之颜清臣、文履善。殁后十馀年，而其徒侯子玄泓作为行状，文直事核，无愧良史。陆子元辅、侯子玄氵方、张子呈相与排缵遗文，刊为全集。陆子以陶庵于余有知己之言，属为其序。<br>余顷者屏居江村，追念平生师友，葺高阳孙文正公、吉水李忠文公之文，手自撰次，以示来者，又得陶庵之集而卒业焉，乃喟然而叹曰：“孟子有言：诵其诗，读其书，不知其人可乎？”余于此三君子者，既得而师之友之矣，请因其文以知其为人。高阳之为人，奇伟沉塞，如高山深林，龙虎蟠伏，嘘云吸风，变化莫测，是故盘纡隐深，弥望傥莽，重岩增起，波澜灏氵羔，使人可仰而不可者，高阳之文也。吉水之为人，庄严易直，如苞凤角麟，不鸷不搏，音中钟律，行应规矩，是故正色谠言，指事陈理，如药应病，如坊止水，使人可用而不可狎者，吉水之文也。陶庵之为人，清真高简，如圭瓒黄流，不杂瓦缶，冰壶玉衡，宜悬清秋，是故懔懔怀霜，眇眇临云，悬匏众清，朱弦三唱，使人可爱而不可求者，陶庵之文也。有志于尚友者，读三君子之文，而知其须眉如在，謦咳不远，吊碧血于同时，激丹心于终古，其亦可以无憾矣乎。呜呼！贤人君子，其身既与社稷终始，而其文章则有鬼神护诃，侧出于劫灰煨烬之馀。然吾循览其文，志意发越，元气郁盘，求其凋伤殄瘁之象，而不可得也。既而歌陶庵之诗，出风入雅，含宫咀商，有鹤鸣沔水，殷勤讽谏之志，而无《大东》、《正月》哀思噍杀之词，乱世之音无之，而况于亡国乎！古之善琴者，秋而叩角，则温风徐回，草木发荣；冬而叩征，则阳光炽烈，坚冰立散。当斯时也，而贤人君子之文无恙，比律协吕，激夹钟而发蕤宾，造化其能舍诸？吾窃疑卜子夏之论诗与孟子之论世，殆至于今而有验有不验也。<br>余老学髦忘，抚卷而茫然自失。陶庵之徒邮传其师之绪言于天人之际审矣，故推言之以发其端，如以文而已矣。陶庵固不待文而显，而其文亦不待序而传，序虽不作可也。</p>
<h3 id="浩气吟序"><a href="#浩气吟序" class="headerlink" title="浩气吟序"></a>浩气吟序</h3><p>呜呼！九域飙回，三精雾塞，寝庙之玉衣晨举，昭陵之石马宵驰。扶日月于南交，画乾坤于北户。崎岖庸蜀，实仗老臣；收拾老邕，岂惟一旅？夫何桂山云扰，漓水波翻，四郊断蚁子之援，三都成鱼烂之溃？谋人之军师国邑，我则死之，下可见天地祖宗。事已毕矣，于是慷慨誓死，豫暇赋诗。嚼张巡之齿牙，曼声长咏；握鲁公之拳爪，运笔横飞。伟彼义人，慨然赴难。抗词同日，洵芝焚而蕙叹；合口唱酬，譬金舂而玉应。遗言付嘱，副墨流传。壁漫窗涂，星纬芒角于字里；墨陈纸故，雷风发作于行间。亦曰念哉，吁其悲矣！<br>昔者睢阳苦战，更楼起横笛之吟；越石重围，长啸发扶风之咏。以至空城被执，吟啸之集频烦；柴市归全，正气之歌激越。其人为宇宙之真元气，其诗则今古之大文章。吐辞而神鬼胥惊，摇笔而星河如覆。况复流连警跸，沈痛封提；死不忘君，没而犹视？人言天荒地老，斯恨何穷；我谓劫尽灰飞，是诗不沫。伊余δ晚，遘此瘥。皓首师生，肠断寝门之哭；萧晨冰雪，神伤绝命之词。灯火青荧，须眉如见；窗寂历，叹噫有闻。庸表汗青，长留碧血。呜呼！八百三十纪之算，鸿朗庄严；一千一百字之章，鼎钟铭勒。岂徒托诸诗史，终有考于斯文。</p>
<h3 id="佟氏幽愤录序"><a href="#佟氏幽愤录序" class="headerlink" title="佟氏幽愤录序"></a>佟氏幽愤录序</h3><p>佟氏《幽愤录》者，故登莱佥事观澜佟公当绝命时，自著《幽愤先生传》，其子今闽抚思远并出其对簿之揭与槛车之诗，集录以上史馆者也。<br>东事之殷也，江夏公任封疆重寄，一时监司将吏皆栀言蜡貌，不称委任。江夏按辽时，佟公为诸生，与同舍杨生昆仁筹边料敌，画灰聚米，慨然有扫犁之志。江夏深知之，以是故号兆呼援以助我，而公自以世受国恩，谙知辽事，盱衡抵掌，乐为之用。当是时，抚清虽，辽沈无恙，以全盛之辽，撼新造之□，以老熊当道之威，布长蛇分应之局。鹬蚌未判，风鹤相疑。传箭每一日数惊，□庐或一夕再徙。公将用辽民守辽土，倚辽人办辽事，赦胁从，招携贰，施钩饵，广间谍，肃慎之矢再来，龙虎之封如故，经营告成，岂不凿凿乎其有成算哉！天未悔祸，国有烦言。奸细之狱，罗钳于前；叛族之诛，瓜蔓于后。公既以狱吏膊书，衔冤毕命，驯至于一误再误，决河燎原，辽事终不可为矣。呜呼！批根党局，假手奄宦，借公以螫江夏，又因江夏以剪公，此能人要路所为合围掩群，惟恐或失者也。杀公以锢佟氏之族，锢佟以绝东人之望，于是乎穹庐服匿之中，望穷□□，□□□□之属，目断刁环。翕侯中行说之徒，相率矫尾厉角，﹃力同心，以致死于华夏。坚胁从之心胆，广内讧之羽翼，失招抚之大机，破恢复之全局，盖自群小之杀公始。此则操刀推刃者瞢瞢不自觉，而世之君子亦未必知其所以然也。国家当白山作难，人主旰食，中外震惊，惟是秉国成、参庙算者，用是以快恩仇，恣决，岐口沓舌，张罗设械，巧于剪外人之所忌，而精于弭敌国之所短，画庙社于一墙，委人主为孤注。河东之司命，遥寄于柄臣之门；关外之师期，克定于狱吏之手。如公之死，不死于丹书，不死于西市，而死于仿佛错莫、诞漫不可知之口语。迄于今，藏血久碧，墓草再陈，山川陵谷，俯仰迁改，而卒未知坐公死者为何法，责公死者为何人。天不可问，人不可作，有鬼神构斗其间，而公与国家并受其害，可胜痛哉！公绝命之词曰：“数实为之，天王圣明。”衔刀仰药，怨而不怼，有馀忠焉。思远间关苫块，泣抱遗文，负延祖之忠，而抱伟元之痛，犹前志也。嗟乎！云台未圮，伏波之子关草索以上书；天水犹存，相台之孙吁金柁而辩诬。今者乌屋谁瞻，鹤表安仰？羽林有死事之孤，而纶竿无肆赦之诏。此思远之所以仰天擗地，茹血饮泣而不能自解者也。<br>余读《幽愤录》，涕泪渍纸，不自知其无从。乃窃取公羊子之义书其后曰：“于观澜见忠臣之至，于思远见孝子之至。”又为大书特书谂于后之谋国者曰：“前鉴不远，尚慎旃哉！”</p>
<h3 id="范勋卿文集序"><a href="#范勋卿文集序" class="headerlink" title="范勋卿文集序"></a>范勋卿文集序</h3><p>余庚戌通籍，出吾师耀州王文肃公之门。公长身伟干，声如洪钟。每侍函丈，必为余诵说海内贤士大夫，盱衡扼腕，咨嗟慨慕，希风问影，如恐不及。崇水范异羽先生，其所屈指甲乙者也。余因是以心仪先生，遂与定交。已而国论沸腾，党议蜂起，先生桂性愈烈，兰心不改，浮湛放逐，老于郎潜，不得以振缨奋袖，少展其精华炜晔之气。而余则继耀州之后，目为党魁，饮章录牒。逾冬，逮系受钩党之祸，视先生为尤烈。然而余与先生入甘陵之部，刊元之碑，除名削迹，终老而不相贷贳者，则皆以耀州为主名，河上之歌，所谓同病相怜者，余两人似之。松柏之悦，芝蕙之叹，视他人尤为笃挚，有由然也。<br>余今年七十，老矣。先生作为歌诗，遣使者涉江来贺，因缄其所著文集示余。余方朝食，辍箸而读之，日中而卒业，则又废书抵几，欷流涕而不能止也。盖国家之党祸酝酿日久，至庚戌而大作。当其时一二佥人以闲曹冷局，衡操宫府之柄，媒孽正人，剪除异己，号为君子者，分清浊之流，争玄黄之战，迭胜迭负，坚垒不相下。久之，而人当国，皇纲解纽，衣冠涂炭，廉耻凌彝，于是元气伤残，兵燹交作，土崩瓦解，而天下遂至于不可救药。迄于今叹沧桑，悲禾黍者，靡不傍徨怨慕，高天而厚土。岂知一二佥人膏唇拭舌，依丛而止棘者，其流毒遗祸，遂足以移九鼎而隳七庙乎！又岂知流离淹恤如先生辈，抑没于荒江野渡之间者，孑为周遗，斩为夏肄，徒足以兴故国之悲而勤异代之惜乎！旋观先生之文，原本经术，贯穿古今，凿凿乎如五谷之疗饥，药石之治病。至于指摘利病，分别贤佞，劳人之苦心，与大人之伟略，峥嵘磊落，侧出于笔墨之间。以先生之才略与其文章，当国家多事之日，上不能为陆敬舆，次不能为李伯纪，而下不得为陆务观、陈同甫，徒使衰老。如余读之，而屏营太息，嗟瞻乌之爰止，恨豺虎之不食，辟如寒蛩吟壁，秋蚓鸣窍，谁复有过而问之者，其尤可为三叹已矣。<br>余迩来焚弃笔墨，于时人著述，掩口不欲置喙，独手先生之集，展转不能置。念先生与余积薪硕果，大江南北，如晨星之相望，非余谁当序先生者？而五十年以来，恩牛怨李之残局，清流白马之遗恨，读先生之文，可以考见一班。世有仲淹、君实续七制而修长编者，将于斯文有取焉。余固不敢自爱其狂言以为乘韦之先，非徒取其文而已也。</p>
<h3 id="高玄期景玄堂集序"><a href="#高玄期景玄堂集序" class="headerlink" title="高玄期景玄堂集序"></a>高玄期景玄堂集序</h3><p>余为书生，好以寸管评量天下士。在浙西推嘉兴高明水为第一，时人莫之许也，而君之舅李玄白叹为知言，时时为余道其为人。余虽未识君，其眉宇谈笑，宛宛然在目中也。已而君改名氏，取上第，擢官水部，用造府第事株累，逮系以死，余每有芝焚蕙叹之感。今读其诗集，有馀悲焉。<br>君天才明锐，赋性通脱，读书采掇菁华，不守章句。为诗文陶冶性情，不事剽贼。鉴古则如米南宫、黄长睿，尽在逸品元镇、子久之间。风亭月榭，飞觥度曲，则才人韵士挹其风流；花宫莲社，摇牙握麈，则道人名僧飧其明理；围场射圃，挽强陷坚，则期门飞避其雄骏。一时士大夫咸以为秀出天外，不可梯接。一旦牵率官守，管领将作，弃笔墨而树版干，舍书画而理砖甓，金钱匮乏，期会促数，舌燥唇干，手鼻蜇，国家既用违其才，臣子亦处非其地，鼎柱车而马守门，其不至于颠越者鲜矣！俄而龙火漂焚，朱邸震荡，天心、帝心交讧并怒，鬼神助其凶虐，君父莫可如何，而东市之难作矣。自古国家大运不造，杀机将发，则必有忠臣志士适逢其会，刀轮飞空，热铁在颈，犯阴阳之冶而入天地之笼，有不知其所由然者，此固非人臣之罪，而亦非明主之过也。呜呼！岂不悲哉？<br>吾观君绝命之诗曰：“牛马任呼还世网，刀山离境即禅床。”此与稽中散顾视日影索琴而弹之者，曾何以异？中散既殁，有人诣鲍靓，闻静室有琴声特妙，靓曰：“此嵇叔夜也。”今君虽已矣，而其诗哀弦清唱，流传人间，世有通灵如鲍靓者，安知不指为叔夜之琴声乎！</p>
<h3 id="高寓公稽古堂诗集序"><a href="#高寓公稽古堂诗集序" class="headerlink" title="高寓公稽古堂诗集序"></a>高寓公稽古堂诗集序</h3><p>呜呼！士君子不幸而生于天地板荡、陆沉沧海之秋，怀忠抱义，抑没无闻者，可胜数哉？嘉兴高水部寓公以文学世其家，为文士；出令冲边，乘城捍敌，为才吏；沥血带索，为父讼冤，为孝子。今读其诗集，而叹世之知君未尽也。<br>君自南虞衡请急还里，遭乙酉之变，痛愤不欲生，念太夫人春秋高，终鲜兄弟，未能即自引决。盖其悲歌慷慨，低回结，以生为可厌，而以死为可乐也决矣。祈病而病，祈死而死，庶几从容就义者之所为，而去夫榻前牖下之徒远矣。吾观其《吊同年殉难》之诗曰：“可怜李黼榜，偃蹇老维祯。”《病中述志》曰：“和陶书甲子，吊屈赋庚寅。”又曰：“唯将前进士，惨澹表孤坟。”此其诗何诗也？此其志何志也？身异沈湘，心同哀郢。朱蜀之哭，移语亭为西台；鱼腹之悲，指月波为海。谓我何求？吁其悲矣！《续哀江南赋序》则曰：“兼年累日，怅切南冠；饮恨吞声，私修汉腊。荷衣秋满，柳箭春摇。恐菊水无延岁之方，桑沧非可俟之日。霸孙启祚，尚扬赤壁之灵；弱宋遗都，犹报朱仙之捷。岂有芦荻筏，竟浦浮江；代马胡靴，凌波渡水。乌孙千骑，控淮水而鸣弦；雒阳双鹅，指吴会而煽翼。五都冠盖，邈矣风华；万里缦缨，此焉戎俗。”此则子山谢其红紫，子美伤其萧瑟，未免有情，不堪再读者矣。呜呼！弹丸左辅，烽火甘泉。百雉炮车，耻登楼而清啸；一墙坚垒，怆闻笛以悲吟。婴城之长句犹新，裹创之残血已碧。斯人已矣。天固不欲留谢幼度、祖士雅于今日也，而岂徒然哉！<br>今之士大夫读寓公之诗，为之发植毛竖，羽声变徵、酹酒而凭吊者，亦有人焉尔乎？如无其人，而忠孝之精气复叠攒仄于尺幅之间，光怪陆离见于山川而烛于天，我知其不终没没也已。</p>
<h3 id="高念祖怀寓堂诗序"><a href="#高念祖怀寓堂诗序" class="headerlink" title="高念祖怀寓堂诗序"></a>高念祖怀寓堂诗序</h3><p>余于诸方尊宿所心师者一人，曰楞严白法琮公。公发明心地悬契，寂照虚空之理，而外修婴儿行，顾好与高长公念祖游，数为余言其人，余以是见念祖如旧相识也。念祖之祖父为玄期寓公二水部，夙承家学，文章之菁华与名理之苕颖，皆成于胎性，根于种智。其为诗清虚婉约，么弦独唱，昔人所谓孤桐朗玉，自有天律，庶几似之。念祖以余老马识涂，出其行卷，以求一言。<br>余窃谓诗文之道，势变多端，不越乎《释典》所谓熏习而已。有世间之熏习，韩子之所谓无望其速成，无诱于势利，养其根而俟其实，加其膏而希其光者是也。有出世间之熏习，佛氏所谓应以善法，扶明自心；应以法水，润泽自心；应以境界，净治自心；应以精进，坚固自心；应以忍辱，坦荡自心；应以智证，洁白自心；应以智慧，明利自心者是也。世间之熏习，念祖胚胎前光，固已学而能之矣。出世间之熏习，则念祖之于琮公咨决扣击者，故当朝夕从事焉。而世间诗文宗旨，亦岂有有外于是乎？《易》曰：“拟议以成其变化以至于变化，则谓之不思议。”熏不思议，变而疑于神矣。韩子之云根茂实遂，膏沃光晔者，亦是物也。世间与出世间，亦岂有二道乎？<br>念祖之为诗，去烦除滥，俗情既尽，妙气来宅，其熏习于琮公者深矣。如染香人身有香气，知其不待乎佣耳，扌骨目戛戛而求之矣。以吾言质于老人，如有当也，则将进而徐有得焉。余老矣，犹将执简以观子之成。</p>
<h1 id="有学集卷十七"><a href="#有学集卷十七" class="headerlink" title="有学集卷十七"></a>有学集卷十七</h1><p>。序</p>
<h3 id="梅村先生诗集序"><a href="#梅村先生诗集序" class="headerlink" title="梅村先生诗集序"></a>梅村先生诗集序</h3><p>余老归空门，不复染指声律，而颇悟诗理，以为诗之道，有不学而能者，有学而不能者，有可学而能者，有可学而不可能者，有学而愈能者，有愈学而愈不能者，有天工焉，有人事焉，知其所以然，而诗可以几而学也。间尝趣举其说，而闻者莫吾信。顷读《梅村先生诗集》，喟然叹曰：“嗟乎！此可以证明吾说矣。”<br>夫所谓不学而能者，三侯垓下，沧浪山木，如天鼓谷音，称心而冲口者是也。所谓学而不能者，赋名六合，句取切偶，如鸟空鼠唧，循声而屈步者是也。此非所以论梅村之诗。梅村之诗，其殆可学而不可能者乎。夫诗有声焉，宫商可叶也。有律焉，声病可案也。有体焉，正变可稽也。有材焉，良苦可攻也。斯所谓可学而能者也。若其调之铿然，金舂而石戛也；气之熊然，剑花而星芒也；光之耿然，春浮花而霞侵月也；情之盎然，草碧色而水绿波也。戴容州有言，蓝田日暖，良玉生烟，可望而不可置于眉睫之间。以此论梅村之诗，可能乎？不可能乎？文繁势变，事近景遥，或移形于跬步，或缩地于千里，泗水秋风，则往歌而来哭；寒灯拥髻，则生死而死生。可能乎？不可能乎？所谓可学而不可能者，信矣。而又非可以不学而能也，以其识趣正定，才力宏肆，心地虚明，天地之物象，阴符之生杀，古今之文心，名理陶冶笼挫，归乎一气而咸资以为诗。善画马者曰：天闲万厩，皆吾师也。安有撑肠雷腹，蝉吟蚓窍而谓之能诗者哉！玄黄金碧入其炉鞲，皆成神丹，而他人则为掇拾之长物。么弦孤韵经其杼轴，皆为活句，而他人则为偷句之钝贼。参苓不能生死人，朱铅不能饰丑女。故曰：有学而愈能，有愈学而愈不能。读梅村诗者，亦可以霍然而悟矣。<br>窃尝谓诗人才子皆生自间气，天之所使，以润色斯世，而本朝则多出词林。然自高青丘以降，若李宾之、杨用修者，未易一二数也。丰水有芑，生材不尽，而产梅村于隆平之后。以锦绣为肝肠，以珠玉为咳唾，置诸西清东序之间，俾其鲸铿春丽，眉目一世。辁材小生不自度量，猥欲以烦声促节，流漂嘈争驰尺幅之上，岂不悖哉！余故略举学诗之说，以引其论世之甚踔短垣。呼嚣相命者闻余言，固将交绥引去，而余以老才尽，目瞪吻燥，自诡于舞书焚笔者，庶亦可以有辞也。</p>
<h3 id="季沧苇诗序"><a href="#季沧苇诗序" class="headerlink" title="季沧苇诗序"></a>季沧苇诗序</h3><p>甲午中秋，余过兰江，沧苇明府访余舟次，谭余所辑《列朝诗集》部居州次，累累如贯珠，人有小传，趣举其词，若数一二，余恤然心异之。砚祥告我曰，沧苇购得此集，翻阅再三，手自采缬，成大掌簿十帙，虽书生攻《兔园册》，专勤无如也。视事少间，发愤读书，丹铅金矢，案牍交互，午夜伊吾与铜签声相应，其为诗刿心肾，茹古吐今，必欲追配作者，愿就正于夫子而未敢轻出也。余问诸沧苇，弗应。从砚详再索得之，信沧苇之雄于诗也。<br>今夫人之称诗者，眉目不同，兴会各异，设坛分，互相甲乙，远则追随秦雒，近则跳浪越楚，纵极其精神才力，横度捷出，不过灭没于二百年来名人魁士沉渊γ流之中，亦成其为今人之诗而已矣。《三百篇》以后，骚雅具在。太史公曰：“国风好色而不淫，小雅怨诽而不乱。”此千古论诗之祖。刘彦和盖深知之，故其论诗曰：“轩翥诗人之后，奋飞词家之先。”《三百篇》变而为骚，骚变为汉魏古诗。根抵性情，笼挫物态，高天深渊，穷工极变，而不能出于太史公之两言。所谓两言者，好色也，怨诽也。士相媚，女相说，以至于风月婵娟，花鸟繁会，皆好色也。春女哀，秋士悲，以至于白驹刺作，角弓怨张，皆怨诽也。好色者，情之橐也。怨诽者，情之渊府也。好色不比于淫，怨诽不比于乱，所谓发乎情，止乎义理者也。人之情真，人交斯伪。有真好色，有真怨诽，而天下始有真诗。一字染神，万劫不朽。钟记室论《十九首》，谓惊心动魄，一字千金。太白叹吾衰不作子美矜，得失寸心皆是物也。今不读古人之诗，不知其言志永言真正血脉，而求师于近代，如辟人之学步，如伧父之学语，其不至于足沓舌者，则亦鲜矣。<br>沧苇之诗，意匠深发脉厚，才情飚迅，意思霞举，策骥足于修途，可以无所不骋，而迂辔弭节，退而欲自负于古人，世之无真诗也久矣！以沧苇之才，好学深思，精求古人之血脉，以追溯国风、小雅之指要，诗道之中兴也，吾有望焉。余观沧苇就正之雅意，知其不以面谀责我也，为申言学古之说，以有合焉，且以有进焉。昔者苏子瞻兄弟既举进士，子瞻官凤翔，寄子由于长安。其诗曰：“遥知读《易》西窗下，车马敲门定不应。” 古人荣进之初，读书尚志，其厚相期待如此，今之君子知此意者鲜矣。余之期沧苇以有成者如此，不独以其诗也。</p>
<h3 id="施愚山诗集序"><a href="#施愚山诗集序" class="headerlink" title="施愚山诗集序"></a>施愚山诗集序</h3><p>西昌陈子伯玑来告我曰：“宛陵施愚山先生，今之梅圣俞也。圣俞之诗，得欧阳子之文而益显。今愚山不敢自定其诗，而有待夫夫子衡也。敢助之以请，夫子其无辞。”余受而卒业，诵诗而论其世，盖三叹焉。<br>昔者隆平之世，东风入律，青云千吕，士大夫得斯世太和元气吹息而为诗。欧阳子称圣俞之诗哆然似春，凄然似秋，与乐同其苗裔者，此当有宋之初盛，运会使然，而非人之所能为也。兵兴以来，海内之诗弥盛，要皆角声多，宫声寡；阴律多，阳律寡；噍杀恚怒之音多，顺成缓之音寡。繁声入破，君子有馀忧焉。愚山之诗异是，锵然而金和，温然而玉诎，拊抟升歌，朱弦清汜，求其为衰世之音，不可得也。欧阳子曰：“乐者，天地人之和气相接者也。地气不上应曰，天气不下应曰雾，天地之气不接，而人之声音从之。”愚山当此时，能以其诗回干元气，以方寸之管，而代伶伦之吹律，师文之扣铉，何其雄也！《记》曰：“温柔敦厚，诗之教也。”说诗者谓鸡鸣沔水，殷勤而规切者，如扁鹊之疗太子；溱洧桑中，咨嗟而哀叹者，如秦和之视平公。病有浅深，治有缓急，诗人之志在救世，归本于温柔敦厚一也。愚山视学斋鲁祠伏生，旌孙明复石介享铁司马七公，嘘枯吹烬，广厉风教，敦伐木友生之义，哭顾梦游之丧，瓦灯敝帷，过时而悲。温柔敦厚之教，诗人之针药救世，愚山盖身有之，诗有之，神之听之，终和且平。和平而神听，天地神人之和气所由接也。其斯以同乐之苗裔，而为诗人救世之诗也。与陈子曰：“诗为乐之苗裔，衡闻之矣。审乐音以论世，本诗教以救世。”大哉斯言！殆欧阳子之所未及也，请授简书之，以为愚山诗序。</p>
<h3 id="宋子建遥和集序"><a href="#宋子建遥和集序" class="headerlink" title="宋子建遥和集序"></a>宋子建遥和集序</h3><p>宋子子建尽取六代三唐之诗，句比字栉，继声属和，名之曰《遥和集》，而请余为序。夫和诗而次韵，非古也。次韵而尽古人之诗，尤非古也。国初沿元季余风，高秉、张楷之流遍和鼓吹三体，瀛奎诸集浩汗曼衍，盈箱充宇，迄于今邯郸之步已穷，兔园之册尽有识者遇之，咸睨而弗顾也，子建亦何取而为是哉？<br>窃谓和古人之诗，其难有三：牢笼古今，极命庶物，沿流溯源，文从字顺，古人之学也。无其学而捃拾扯割剥，剽略枝梧，如穷子之博易，如贫女之缝，为陋而已矣。区明风雅，别裁伪体，标举兴会，萌茁时运，古人之识也。无其识而彷窃逐响寻声，拍肩取道，如水母之佣目，如屈虫之循枝，为愚而已矣。摆落悠悠，望古遥集，发咸池，濯足东海，古人之志也。无其志而聒噪梦呓歌哭，狂易叫嚣，如豕腹之彭亨，如蝇声之喧沸，为妄而已矣。子建器资敏学殖厚，其识、其志又足以发之，穷年屏力，掉鞅词坛，遂能含咀百家，笼挫千古，驰骋下上，而不蹈夫三者之病，又何疑哉！<br>古之和诗者，莫善于江淹。江之言曰：“蛾眉讵同貌，而俱动于魄；芳草宁共气，而皆悦于魂。”论诗而至于动魄悦魂，精矣微矣。推而极之，《三百篇》、骚、雅以迄唐后之诗，皆古人之魄也。千秋已往，穷尘未来，片什染神，单词刺骨，扬之而色飞，沉之而心死，非魄也，其魂也。钟嵘之称《十九首》惊心动魄，一字千金，正此物也。如其不尔，则玄黄律吕，金碧浮沉，皆象物也，皆死水也。虽其骈花丽叶，馀波绮丽，亦将化为陈羹涂饭，而矧其讠戋讠戋者乎？子建所和之诗，皆魄也，有魂焉以尸之。经营将迎，意匠恍忽，所谓动魄悦魂者，江氏能言之，而子建能知之，后之和诗者，其可为标表已矣。<br>余于子建之诗趣举之，未能详也，姑述其谀闻以质之，且为学诗者告焉。或曰：“昔者陈思王游鱼山，中夜闻天乐凄惋，写而传之梵音，流于中土，盖自此始。此遥和之精者也。宋子慕思王之才，遂与同字。昔子建之所和，梵天之乐也；今子建之所和，人世之音也。今也不思王之亻疑，而比量于高、张诸人，何斤斤也。”余蹶然而起曰：“有是哉！”并书之以为序。</p>
<h3 id="宋玉叔安雅堂集序"><a href="#宋玉叔安雅堂集序" class="headerlink" title="宋玉叔安雅堂集序"></a>宋玉叔安雅堂集序</h3><p>莱阳宋先之与余为缟交，先之称其家世勋有二才子，玉叔尤雄骏。陵谷迁改，宋氏长老取次雕谢，玉叔遂以文章气谊，羽仪当世。辛丑夏，余过武林，俯仰今昔，凄然有雍门之悲。已得尽读其诗文，而玉叔属余为其序。<br>余故不知言诗，强仕已后，受教于乡先生长者，流闻临川、公安之绪言，诗之源流、利病，知之不为不正。家世与州游好，深悉其晚年追悔，为之标表遗文，而抉レ其指要，非敢以臆见为上下也。今之结俦附党，群而相噪者，祖述州之初学，掇拾其呕哕之馀，以相荐扬。谚有之：“海母以虾为目。”二百年来，俗学无目，奉严羽卿、高廷礼二家之瞽说以为虾目，而今之后，人又相将以俗学为目。由达人观之，可为悲悯。此其说在群儿之雹论也。群儿不识珠，见雨雹焉，以为珠也，掬而藏之，俄而无馀质矣。有大长者富有宝珠，群儿相与噪曰：“此雹也，非珠也。”杂然抵而去之。其黠者则又咻曰：“果珠也。安知吾昔日之雹，非长者之珠？”长者心目了然，自信其为珠。群儿论雹为珠，论珠为雹，喧呶聒耳，都卢一笑而已。玉叔之诗，长者之宝珠也。一以为隋侯，一以为泉客，其光可以照乘，而其馀可以弹鹊。其为珠不为雹，不待有目者而后知也。然而群儿之雹论日喧呶而未已，群儿固不能指雹以乱珠，而抑将假长者之珠以盖雹也。玉叔虽自信其珠，其若之何？<br>吴门叶襄圣野，吾徒之知言者也。其序玉叔之诗曰：“天才俊朗，逸思雕华，风力既遒，丹彩弥润，陶写性灵，抒寄幽愤，声出宫商，情兼雅颂，其诗人之雄乎。”圣野之颂，玉叔可谓信而有征矣。玉叔椟长者之宝珠，慨然自信，登坛立，一扫群儿之雹论，沧海横流，庶有豸乎？然此言自余发之，彼以我将易置将帅，空其壁垒也。其群噪将益甚，而吾所称引叶生者，穷老逢掖，墓木已拱，不若膏唇拭舌之流可以助予也。此亦蕲乎玉叔之自信而已矣。夫士固未有不自信，而能单出独树、卓立于今古者也。</p>
<h3 id="王贻上诗集序"><a href="#王贻上诗集序" class="headerlink" title="王贻上诗集序"></a>王贻上诗集序</h3><p>神庙庚戌之岁，偕余举南宫者，关西文太清、新城王季木、竟陵钟伯敬，皆雄骏君子，掉鞅词坛。太清博而奥，季木赡而肆，踔厉风发，大放厥词。太清赠季木曰：“元美吾兼爱，空同尔独师。”盖其宗法如此。而伯敬以幽闲隐秀之致，标指诗归，窜易时人之耳目。迄于今辁材讽说，簸弄研削，莫不援引钟、谭与王、李、徐、袁，分茅设，而关西、新城之集孤行秦、齐间，江表之士莫有过而问者。三子之才力，伯仲之间耳，而身后之名，飞沈迥绝，殆亦有幸有不幸焉。千秋万岁，古人所以深叹于寂寞也。<br>季木殁三十馀年，从孙贻上复以诗名鹊起。闽人林古度诠次其集，推季木为先河，谓家学门风，渊源有自。新城之坛坫大振于声销灰烬之馀，而竟陵之光焰矣。余盖为之抚卷太息，知文苑之乘，除有劫运参错其间，抑亦可以观天咫也。嗟夫！诗道沦胥，浮伪并作，其大端有二：学古而赝者，影掠沧溟、山之剩语，尺寸比亻疑，此屈步之虫，寻条失枝者也。师心而妄者，惩创品汇、诗归之流弊，眩运掉举，此牛羊之眼，但见方隅者也。之二人者，其持论区以别矣。不知古学之由来，而勇于自是，轻于侮昔，则亦同归于狂易而已。贻上之诗，文繁理富，衔华佩实。感时之作，恻怆于杜陵；缘情之什，缠绵于义山。其谈艺四言，曰典、曰远、曰谐、曰则。沿波讨源，平原之遗则也；截断众流，杼山之微言也；别裁伪体，转益多师，草堂之金丹大药也。平心易气，耽思旁讯，深知古学之由来，而于前一人者之为，皆能洮汰其症结，祓除其嘈，思深哉！小雅之复作也。微斯人，其谁与归？贻上以余为孤竹之老马，过而问道于余，余遂趣举其质言以为叙。<br>往余尝与太青、季木论文东阙下，劝其追溯古学，毋沿洄于今学而不知返。太青喟然谓季木曰：“虞山之言是也，顾我老，不能用耳。”今二子墓木已拱，声尘蔑如。余八十昏忘，值贻上代兴之日，向之镞砺知己、用古学劝勉者，今得于身亲见之，岂不有厚幸哉！书之以庆余之遭也。</p>
<h3 id="周元亮赖古堂合刻序"><a href="#周元亮赖古堂合刻序" class="headerlink" title="周元亮赖古堂合刻序"></a>周元亮赖古堂合刻序</h3><p>癸巳春，余游武林，得元亮《清漳城上》四章，读而叹曰：“余与元亮别八年矣，久不见元亮诗，不谓笔力老苍，感激悲壮，一至于此。”今年相遇吴门，乃尽见其赖古堂诸刻，情深而文明，言近而指远，包涵雅故，荡涤尘俗，卓然以古人为指归，而不堕入于昔人之兔径与近世之鼠穴，信元亮之雄于诗也。<br>或曰：“子之推评元亮也，其旨要可得闻乎？”余告之曰：“有本。”古之为诗者有本焉。《国风》之好色，《小雅》之怨诽，《离骚》之疾痛叫呼，结于君臣、夫妇、朋友之间，而发作于身世逼侧、时命连蹇之会，梦而噩，病而吟，舂歌而溺笑，皆是物也，故曰“有本”。唐之李杜，光焰万丈，人皆知之。放而为昌黎，达而为乐天，丽而为义山，谲而为长吉，穷而为昭谏，诡灰兀而为卢仝、刘叉，莫不有物焉。魁垒耿介，槎牙于肺腑，击撞于胸臆，故其言之也不惭，而其流传也至于历劫而不朽。今之为诗，本之则无，徒以词章声病比量于尺幅之间，如春花之烂发，如秋水之时至，风怒霜杀，索然不见其所有，而举世咸以此相夸相命，岂不末哉！<br>元亮之为人也，孝于亲，忠于君，笃挚于朋友，巍然巨人长德也。汴水城坏，张林宗抱其诗文与二子沦水中，元亮兄弟行求其少子，载以归家，于役返里，躬送之还中牟。其守漳也，故人门客在重围中，相与登陴赋诗，抗词同日，无一人思解免者。蕴义生风，缘情仗境，判而璋合，金舂而玉应，此元亮之所以为诗也，而岂徒哉？<br>元亮近在樵川，痛诗道榛芜，刻严羽《诗话》以风示海内。沧浪之论诗，自谓如那吒太子，拆骨还父，拆肉还母，而未尝深极于有本。谓诗家玲珑透彻之悟独归盛唐，则其所矜诩为妙悟者，亦一知半解而已。余惧世之学诗者奉沧浪为质的，因序元亮诗而梗概及之。若其论诗之误，俟他日篝灯剪韭，抵掌极论，而兹固未能悉也。</p>
<h3 id="赖古堂文选序"><a href="#赖古堂文选序" class="headerlink" title="赖古堂文选序"></a>赖古堂文选序</h3><p>己丑之春，余释南囚归里，尽发本朝藏书，裒辑史乘，得数百帙，选次古文，得六十馀帙，州次部居，遗阙补，忘食废寝，穷岁月而告成。庚寅孟冬，不戒于火，为新宫三日之哭，知天之不假我以斯文也。息心栖禅，皈依内典，世间文字眇然如尘沙积劫矣。越五年甲午，遇周子元亮于吴门，出《赖古堂文选》属余是正，且请为其序。<br>序曰：近代之文章，河决鱼烂，败坏而不可救者，凡以百年以来，学问之缪种浸淫于世运，熏结于人心，袭习纶轮，酝酿发作，以至于此极也。盖经学之缪三：一曰解经之缪。以臆见考《诗》、《书》，以杜撰窜三《传》，凿空瞽说，则会稽季氏本为之魁。二曰乱经之缪。石经托之贾逵，《诗传》拟诸子贡，矫诬乱真，则四明丰氏坊为之魁。三曰侮经之缪。诃《虞书》为俳偶，摘雅颂为重复，非圣无法，则馀姚孙氏矿为之魁。史学之缪三：一曰读史之谬。目学耳食，踵温陵卓吾之论断，而漫无折衷者是也。二曰集史之缪。攘遗拾沈，毗陵荆川之集录，而茫无钩贯者是也。三曰作史之缪。不立长编，不起凡例，不谙典要，腐于南城（《皇明书》），芜于南浔（《大政记》），春驳于晋江（《名山藏》），以至于盲瞽僭乱，蟪声而蚋鸣者皆是也。《说文长笺》行而字学缪，《几何原本》行而历学缪，冬瓜瓠子之禅行而禅学缪。凡此诸缪，其病在膏肓凑理，而症结传变，咸著见于文章。文章之坏也，始于掇拾，剽贼古昔，极于骄偾昌披，亻面背规矩。星移物换，霜降水涸，而赖古之选始出。是选也，溯古学，搜缪种，穷雅故，于经史甄流别，于文字剪削枝叶，芟稂莠，恤恤乎，其恐失也！愀乎悠乎，其有馀思也！余读之幡然而喜，退而有忧焉。何忧乎？忧夫学问之缪种，诚难于祓除，而文章升降之际，未易以只手挽也。日者云间之才士起而嘘李、王之焰，西江为古学者昌言辟之。辟之诚是也，而或者扬榷其持论，以为敢于评古人，而易于许今人。抹杀《文选》，诋《文赋》，非敢乎？某诗逼太白，某文过昌黎，非易乎？有敢心焉以评古，此则知古人之浅也。有易心焉以许今，此亦爱今人之薄也。涂车刍灵，象物也。耳目鼻口，象人也。有化工焉，有神理焉，非其象之谓也。规模韩、柳，拟议欧、曾，宗雒闽而祧郑、孔，主武夷而宾鹅湖，刻画其衣冠，高厚其闳，庞然标一先生之言，而未免为象物象人之似，则亦向者缪种之传变，异候而同病者也。嗟乎！目睫之论，其则不远，口耳之间，相去几何？余之忧亦元亮之忧，亦西江诸君子之忧也。徐巨源，余通家稚弟也。诒书往复，巨源不以为不然。艾千子不远二千里，为其母乞铭，来商此事，值余赴急征而返。日月逾迈，存殁迢然，因元亮之请序，发其狂言，亦犹昔之思复于巨源、千子者也，重为告诸君子。余老矣，付以斯文，有元亮在，继自今相与肆力古学，发皇荡涤，焕然与唐宋同风，余得执其绪言，自附于老马之识路，其亦与有庸哉！</p>
<h3 id="申比部诗序"><a href="#申比部诗序" class="headerlink" title="申比部诗序"></a>申比部诗序</h3><p>申长公维志者，故少师文定公之冢孙也，官南比部。执政张罗钩党，毒螫善类，传示风旨，嶷然不为动，遂受谯镌以去，余闻而壮之。归而杜门却扫，不关人事，名行益修，学殖益厚，而声律亦益工。吴之士友相率排定其诗，凡四卷，而请余为序。<br>余初入史馆，谒文定于里第，禀承其训辞，所谓“昔我有先正，其言明且清”者也。晚而采诗于馆阁。万历中，以文定为首，追思太平，风流宰相，一觞一咏，翰墨游戏，皆乘载国家之元气，以出流风馀韵，可以衣被百世，而况其孙子乎！比部之诗，锵然而珠圆，浑然而璧合，玉瓒黄流，为当世所贵重，而其源之出于文定也，余则能知而言之。<br>昔者欧阳永叔谱洛阳之花，以谓花之极其美，与夫瘿木臃肿之极其恶，丑好虽异，而得分气之偏，为元气之病则均。予甚以为不然。造化吉祥之气，与国家休明之运，旁薄结，而钟美于人物，必有奇绝殊尤者出于其间。草木之华，亦中气之分也，而可以为病乎？《卷阿》之九章言凤凰之鸣也，必曰“于彼高冈”，言梧桐之生也，必曰“于彼朝阳”。说《诗》者谓“高冈”，集止之地，以喻国家。阳被温仁之气，亦君德也。谓天地之正气，不宜限而自私者，亦过也。文定之事我神祖，《卷阿》之凤凰也，比部则其长离也。来歌矢音，再世而其诗益昌，其为草木之华也亦大矣。由是而益知永叔之非通论也。<br>嗟夫！国家二百馀年，世习平康正直之俗，人被温柔敦厚之教。比部之诗多出于黍离之后，雍颂尔雅噍杀不作，梧桐之萋，凤凰之雍喈，宛然犹在尺幅之中。周家忠厚，仁及草木，吾夫子之所以叹丰芑也。论次比部之诗，而推本于文定，可以兴，可以观矣。苏子有云：“使天下之人相与勉为忠厚，而耻为俞薄。”或由于此，斯余之志也矣。</p>
<h3 id="江田陈氏家集序"><a href="#江田陈氏家集序" class="headerlink" title="江田陈氏家集序"></a>江田陈氏家集序</h3><p>余近辑《列朝诗集》，厘为甲乙丙丁四部，而为之序曰：遗山《中州集》止于癸，癸者，归也。余辑列朝诗止于丁，丁者，万物皆丁壮成实，大盛于丁也。盖余窃取删诗之义，顾异于遗山者如此。而闽中孝廉陈昌箕以《江田诗乘》示余，俾为其序。<br>余观陈氏家集江山公伯康，洪武间任江山令，则甲集中人也。赞善公完、中书公登侍讲学士，公全登朝永宣间，则乙集中人也。布政公崇德、教谕公良贵在成化中，则丙集中人也。太常少卿联芳、兵侍郎省在嘉靖、万历间，则丁集中人也。陈氏一门历三百年，簪缨不绝，兰相望，又能以诗世其家，金张旧业，七叶汉貂，视陈氏有愧色焉。班固有言：国藉十世之基，家承百年之业，士食旧德之名氏，农服先畴之畎亩，商循族姓之所鬻，工用高曾之规矩。当国家綦隆盛治，流汉漂唐，久道化成，人文滋茂，灿然三代同风。以陈氏一家征之，岂不信哉！昌箕之辑是集也，其不独以颂箕裘，夸阀阅，徘徊黍离、麦秀之秋，而阐扬菁莪、丰芑之盛，其意尤可感而传也。<br>余采闽诗，未获斯集，多所阙遗，因昌箕之索序，喜得附名其后也，不敢以老髦辞。《诗》曰：“昔我有先正，其言明且清。”自丁以上，江山诸公当之矣。又曰：“子子孙孙。勿替引之。”自丁以下，岂非昌箕之责乎？万物盛于丙，成于丁，茂于戊。丁于时为夏，夏，大也。于人为四十强仕之年，年，干也。自江山诸公以逮昌箕，于时为夏。昌箕年方强仕于干，为丁。鸿朗庄严，富有日新，丁成而戊茂，将于是乎在。《诗》曰：“丰水有芑，武王岂不仕，贻厥孙谋，以燕翼子。”百世之仁也。此又余所以窃取删《诗》之义，敬为江田之后人告焉。</p>
<h3 id="叶九来锄经堂诗序"><a href="#叶九来锄经堂诗序" class="headerlink" title="叶九来锄经堂诗序"></a>叶九来锄经堂诗序</h3><p>余老归空门，阔疏翰墨，归子玄恭过而诧曰：“鹿城娄水才士蔚起，以探珠采玉为能事，苇萧之人至矣，能终为骊龙之睡乎？”余笑而不应。近示余以赏花诸记得呼子得下断句诗，禅诵之馀，挑灯长吟，痒痒然如不自禁，久之乃已。少时叶子九来，以近刻诗见贻，开卷见得下叙，读之而叹，斯所谓昆山之人以玉抵鹊者耶？玄恭之我宜也。<br>九来为童子时，背诵覆局赋诗，惊动长老。长而学益殖，才益老，杼轴性情，钩贯风雅，爬梳于物情世变，七言歌诗尤为厉，如健马在御，蹀蹀不能止。要其天才激越，郁负秀气，抉剔剽贼佣贩之病，合于自然。呼、葛二子之序，庶几似之。皇甫持正称顾逋翁之诗，谓吴中太湖异石，洞庭朱实，华亭鹤唳，与虎丘天竺佛寺，钩绵秀绝出其中，翕轻清以为性，ゑ鲜荣以为词，故非寻常所能及。昆山一峰，秀出海上，奇石空中，玲珑漏穿。文人才子，饮食其轻清、鲜荣之气，玉膏金壶，涌出笔端，穿天心而出月胁，诚有如持正之所云：“斯世之割剥补缉，剪纸花画死水者，宜其日相倍而不能以几及也。”当胜国末，杨廉夫以风流儒雅主盟江左，昆山之杰出者郭翼羲仲、袁华子英、吕诚敬夫皆出其门，而铁之道益尊。<br>余昏忘失学，九来以礼先一饭，俾叙其诗，有深愧焉。然铁翁老不解事，酒后耳热，涂膏醉墨，犹欲与诸子掉鞅决胜。余今为哑羊僧，凭轼以观文战，风樯阵马，鲸去鳖掷，仿佛斋钟佛火，间日昃而歌，聊以送老，其暇逸过廉夫远矣。书以叙九来之诗，窃以自幸，玄恭又何以我也？</p>
<h3 id="金尔宗诒翼堂诗草序"><a href="#金尔宗诒翼堂诗草序" class="headerlink" title="金尔宗诒翼堂诗草序"></a>金尔宗诒翼堂诗草序</h3><p>嘉定有怀文抱质，温恭大雅之君子，曰金先生子鱼。其子曰德开，字尔宗，以文行世其家。尔宗没十馀年，其子熊士刻其遗诗三卷，而请余为其序。往予获交子鱼，尔宗以执友事余，抠衣奉手，不命之进，不敢进，抑抑如也。子鱼没，尔宗请余志其墓，其事余益恭。今尔宗不幸早世，其子起士、字怀节者遭逢国难，早夜呼愤，竟以强死。其歌诗为人传写，位置于殷士周黎之间。盖余之交于金氏者三世，其髫童毁齿，荷衣出拜者，皆已化为古人，而余犹执笔而叙其诗，可叹也。<br>嘉定为吴下邑，僻处东海，其地多老师宿儒，出于归太仆之门，传习其绪论。其士大夫相与课诗书敦名，行父兄之训诲、师友之提命，咸以谀闻寡学、叛道背德为可耻。尔宗为子鱼之子，胚胎前光，得以服事其乡之孝秀若唐叔达、娄子柔、程孟阳者，濡染其风尚，而浸渍其议论。盖其学问不出于家庭唯诺，几席、杖函之间，而话言诵习，已超然拔出于俗学矣。其为诗故未尝矜辨博猎新诡，求以自异于人，顾其情真，其词婉，雍颂讽叹，行安而节和，远不违唐人之声律，而近不失乡里名家和平深稳之矩度，譬诸王谢子弟，风流吐纳，望而知非俗子，固不待揄长裙、蹑高屐，以奇服盛饰为能事也。嗟乎！斯世之俊民才子、含章挺生者，皆天地之间气也。世之隆也，天地精英之气，韫结而为昆山之玉、合浦之珠，精神浑圆，辉薮泽而见山川。子鱼之后，有尔宗焉，非与？迨其降也，天地精英之气，刻露而为赤堇之铜、都山之铁，光芒腾上干星文而沸江水。尔宗之后，有怀节焉，非与？夫以嘉定之多君子，读书修行，涵养蕴蓄，百有馀年，风流弘长，馀分闰气，演迤旁薄，犹发为尔宗父子。自古在昔，先民有作，君子之泽焉，可诬哉？<br>世之揽斯集者尚有考于余言，其有感于老成典刑，如孔北海之见虎贲者，亦必为之慨然而流涕也。</p>
<h1 id="有学集卷十八"><a href="#有学集卷十八" class="headerlink" title="有学集卷十八"></a>有学集卷十八</h1><p>。序</p>
<h3 id="卓去病全集序"><a href="#卓去病全集序" class="headerlink" title="卓去病全集序"></a>卓去病全集序</h3><p>呜呼！士之求用于世也，必有所挟以自重；而世之用士也，亦必视其所挟者以重士。于是乎士之所挟者有倍称之息，而无折阅之忧。及其两不相遇也，士之有挟者往往困于资地，不能自出其蕴蓄以干人主；人主之求士者，亦往往限于士之资地，不能自出其耳目以相士，而其相遇，而两不相当也。以贾生之才，遭逢圣世，人主置之前席，咨嗟叹息，而不能不困于长沙。以九江祝生奋史鱼之节，发愤懑，讥公卿，而不能与车丞相、桑大夫争一言之遇合，又况于吾友去病连蹇场屋，陆沉下僚，终其身望高门省户，数十步间邈然如天汉者乎？<br>呜呼！去病其志洁，其识坚，其风骨孤峭侧出，无所附丽，以通经汲古为其学，以致君泽民为其志，藐然书生，讲求国家兵农礼乐要务。万历间，河决澶渊，卖田得百金，为老丁生治装，令巡行河决口，访问利害，著《河渠书》若干篇，宗党咸目笑之弗顾。推去病之意，以为他日遇主，如宋之范仲淹，人主开天章阁，给笔札令条上天下事；如南宋之陈亮，布衣上殿，天子使执政召问从何处下手，庶几扬眉抵掌，倾囊倒庋，尽出生平所学，衣被海内，安能饰竿牍、工ひ，与小夫壬人争利便目睫间乎？遇益左家益贫，迂疏潦倒，不能自振。其位置日益高，晚年谪李云中。督师阳羡卢公持节开府，去病居属吏末，舒雁行列，执手版上谒已，悉谢诸大吏，延致后堂，衣褒衣，踞上坐，为卢公陈说，数目插牙，制驭事宜，画灰借箸，目直上指。卢公抠衣拳手，奉教唯谨，间请问天下大计。去病盱衡，大言当今能指挥谋断，申挞伐而辟蹙国者，虞山一人而已。余犹坐阁讼颂，系请室卢公裁书布币，承问起居，其严重去病如此。呜呼！国家缓急，需士犹疾病之需药也。去病之所谙晓者，医经、经方，其所储待，扶元起死之药也。而世之所嗜者，膏粱刍豢也。膏粱刍豢可以养生，而不可以疗病。今唯膏粱刍豢之是甘，而上医之药方屏弃而不一试，病已殆矣，乃号兆博求，冀幸一中，于是乎旧医之乳药，下医之毒剂，漫尝杂进，而病驯至于不可为。世之薄去病者，亲见杨子云禄位容貌，不足动人，闻我之论，其不揶揄而大笑者亦鲜矣。一叶落而知秋，一壶冰而知寒。一士之用舍，有关于国家之大故，非识微之君子，其孰能知之而信之矣乎！读去病之文者，其尚以余言求之。百年而后，深思尚论，想见其为人，亦必有知余之废书叹息，泣下沾襟而不能自已者。若其文之雄健深厚，方驾作者，去病固不自以为能事，而读者亦不当以此多去病也。<br>去病之殁，在崇祯甲申之十一月。后九年，岁在癸巳，其子人皋始汇其全集，镂板行世，而虞山友人钱某为其序。</p>
<h3 id="耦耕堂诗序"><a href="#耦耕堂诗序" class="headerlink" title="耦耕堂诗序"></a>耦耕堂诗序</h3><p>崇祯癸未十二月，吾友孟阳卒于新安之长翰山。又十二年，岁在甲午，余所辑《列朝诗集》始出，孟阳诗居丁集中，实为眉目，而余为小传以引其端，颇能推言孟阳之所以为诗，与其论诗考古之指意。于时风人词客，希风托响者咸相与欷忾叹，恨当吾世不得一见孟阳，又恨不得尽见孟阳之诗。于是嘉定二金子治文渭师，从其婿孙介缮写《松圆集》以后诗文曰《耦耕堂集》者，镂板行世，而属余序之。<br>叙曰：耦耕堂在虞山西麓下，余与孟阳读书结隐之地也。天启初，孟阳归自泽潞，偕余栖拂水，涧泉活活循屋下，春水怒生，悬流喷激，孟阳乐之为亭，以踞涧右，颜之曰“闻咏”。又为长廊，以面北山，行吟坐卧，皆与山接。“朝阳榭”、“秋水阁”次第落成，于是“耦耕堂”之名遂假孟阳以闻于四方。既而从形家言，斥为墓田，作“明发堂”于西偏，而徙耦耕堂于丙舍，以招孟阳。庐居比屋，晨夕晤对，其游从为最密。辛巳春，约游黄山首涂，差池归舟，值孟阳于桐江，篝灯夜谈，质明分手，遂泫然为长别矣。此集则自天启迄崇祯，拂水卜居，松圆终老之作。总而名之曰“耦耕”者，孟阳之志也。余与孟阳相依于耦耕堂者，前后十有馀载。孟阳归新安，余遂彳亍里居，羽书旁午，师命促数，岁时展省一再，至山中视所谓耦耕堂者，已邈然如传舍矣。孟阳殁，而国变，馀生残骸，求死不得；土梗偶泊，松楸仅存。往者山堂涧户，笔床茶灶，绿尊红烛之乐，惊魂噩梦，瞥然不能一至，仅于孟阳诗句仿佛见之耳。丧乱废业，归心空门，世间文字都不省忆，惟孟阳清词丽句，尚巡留藏识中。南冠越吟，嘲啁讽咏，因而回思昔游一话言一谈笑，显显然犹在耳目。孟阳诵持《首楞严经》，闻鸡警悟，于篇什中每有省发。由今观之，吾两人之游迹，雪泥鸿爪，已茫然如往劫事。此经中六尘分别，交芦中空，佛言如寤，时人说梦中事，岂虚也哉？后之君子读孟阳之诗，追寻吾两人形迹，一切皆前尘影事，作匿王恒河观，作演若朝镜观，以孟阳之诗当伽陀祗夜，而不徒以声病格律相比量也，则庶乎其可矣。<br>余既衰且废，孟阳墓已有宿草，不能往哭，又不能料理其遗文，而以累二金子，余则有馀愧矣。撰文怀人，摩娑青简，藏山逝川，圣人亦未免有情，而况于余乎。嗟乎！此余所以叙耦耕堂之集，援笔清泪，辍简而不能舍然者也。</p>
<h3 id="李贯之先生存余稿序"><a href="#李贯之先生存余稿序" class="headerlink" title="李贯之先生存余稿序"></a>李贯之先生存余稿序</h3><p>宋元以来，学者穷经读书，确有师承。幼而学，壮而成，老而传，端序经纬，精详次第，具在宋学士之志曾鲁者，如金科玉条，不可更易。世降道衰，教学偏背，烦芜之章句，熟烂之时文，剽贼佣赁之俗学，耳食目论，浸淫熏习，而先民辨志敬业之遗法，不可以复考矣。迨其末也，世益下，学益驳，谀闻曲见，横骛侧出；聋瞽狂易，人自为师。世所号为魁士硕儒，敢于嗤点谟诰，镌夷经传，大书浓抹，以典训为剧戏，驯至于黄头邪师、弥戾魔属充塞抗行，交相枭乱，而斯世遂有陆沉板荡之祸。呜呼！学术之失也，以其离圣而异躯，捐古而近习。方其滥觞也，朱黄丹铅，钻纸弄笔，相与簸弄聪明，贸易耳目。而其极也，经学蠹人心，圮三才五常，各失其所，率兽食人，于是焉始古者谓之非圣无法，学非而博，顺非而泽，以疑众者诛不以听，岂过也哉！<br>有明万历中，江阴有儒者曰李君贯之，耆年壹行，强学好问之君子也。其殖学以六经为根抵，以程朱为绳尺。当斯世邪说横议横流瀹乱之日，仞其师说，强立不返，没身而已者也。贯之没二十有馀年，其孙成之刻其遗文，请序于余。呜呼！贯之之文具在，论不越尺幅，辞不骈枝叶，宁朴而无冶，宁直而无游，宁狭而无夸，其功则记览讲贯，其文则布帛菽粟，文中子言颜延之、王俭、任有君子之心焉，吾贯之其殆庶乎？取贯之之文，俪诸世之剪刻ひ、裁红晕碧者，我故知其无与以逢衣浅带之士，守老师宿儒之学，萤干蠹死，头童齿豁，下上数百年，独抱夫神徂圣伏邪说，诬民之忧，胥天下奔勺枉矢，交流群射，确乎其不与易也。一哄之市，必立之平；一卷之书，必立之师。桐子之命兔园之册，隐然与残经绝学相为终始，非表微之君子，其有能知而思，思而惧焉者乎？<br>贯之与余游，明灯张席，忧心京京，未尝不废书而叹。余序贯之之集，不趣举其文，而极论教学之废兴，词烦而不杀者，贯之之志也。贯之名如一，藏书万卷，著《礼记缉正》若干卷，乱后咸毁兵火，成之于劫灰焚荡之馀，收拾馀烬，镂板家塾，庶几乃祖之绪言不坠于地，可谓有志者也。</p>
<h3 id="萧伯玉春浮园集序"><a href="#萧伯玉春浮园集序" class="headerlink" title="萧伯玉春浮园集序"></a>萧伯玉春浮园集序</h3><p>余每与伯玉晤语，移日分夜，谈谐间作，顾不恒商确文字，间或微言评泊，相视目笑而已。天启初，余在长安得伯玉《愚山诗》，喜其炼句似放翁，写置扇头，程孟阳见之，相向吟赏不去口。伯玉每得诗文，矜重藏┑，丹黄点勘，比于欧、苏诸集，彼此落落，固未尝盱衡抵掌，以文人相命。然而两人闻之，交相得也。丧乱甫息，伯玉遣石涛僧遗书，劝以研心《内典》，刊落绮语，余方笺注《首楞严》，谢绝笔墨，报书曰：“如兄约久矣。”书往而伯玉已不及见，然吾两人文字之交，其终始如此也。今年夏五，伯玉之犹子伯升搜辑遗文，属余删定，且为其序，余得而论次之。<br>伯玉之诗体气清拔，瘦劲兀，取法涪州，向谓今体似放翁者，馀波绮丽，偶然合耳。文尚简奥，标新领异，取材于刘义庆、郦道元，离奇轮，孤行侧出，则陆鲁望、司空表圣之流也。以审音之法喻之，广场法曲，五音纷会，孤桐么弦，迥绝烟杪，诚难与丝肉竞奋，娱心顺耳。若夫鱼山空宵，衡岳静夜，烟盖停氛，灯帷静耀，峻壁之龙吟潜戛，半峰之猿梵遥呼，人世之繁音促节，夫安得而与焉？以此评伯玉之诗文，其庶矣乎。然余之知伯玉者，盖不尽于此。西江儒者以道学为教，而伯玉则归心佛学，芟枝叶，即姚江诸公改头换面者，亦不欲过而问焉。诸所悟解，以了义为宗，以唯心为镜，不以性掩相，不以实掩权，不以圆融掩行，布坊禅讲之末流，扫邪伪之恶网，深心苦语，低眉努目，于叙楞伽评雪浪之文，识法者惧有馀忧焉，而世之知伯玉者或寡矣。昔者法界之镜弘演于圭山者，以裴公美助之发明也。止观之宗大于荆溪者，以梁敬之助之治定也。末法晦蒙，正轮陵替，斯世无圭山、荆溪招揭日月，虽有渊才雅思若吾伯玉者，如车一轮，如鸟一翼，徒抱廓清式遏之志，而无以自展。漫漫长夜，其何时而旦乎？<br>嗟乎！斯集行，世之知伯玉者必多矣。推伯玉之志，虽复飞文藻焰焰天壤间，亦将比诸须弥之萤火，初不以斯文为有无也。余故循而论之，以证明吾两人文字之交，其有终始者如此。</p>
<h3 id="徐存永尺木集序"><a href="#徐存永尺木集序" class="headerlink" title="徐存永尺木集序"></a>徐存永尺木集序</h3><p>崇祯己卯，存永侍尊甫兴公征君访余拂水。存永方绮岁，才藻丽逸，余以孝穆期之。后十馀年，存永偕陈开仲自闽过，存坐绛云楼下，摩桫沁雪石，周视插架古史旧文，谈兴公与孟阳游迹，余为诗曰：“高人有福先归地，野老无谋但诅天。”酒罢悲吟，欷别去。是岁绛云楼灾，存永寓书，相三日之哭。又七年，以《尺木集》请序。<br>存永之诗，富有日新，至是而大就。哭曹能始长篇述阳秋，询琬琰富矣哉，古良史也。往存永谈闽诗，深推其友许有介。顷游南京，见有介诗，每逢佳处，爬搔狂叫，喜存永为知言，乃忾然命笔，为其集序。乳山道士适来，告曰：“存永所居逼塞戎马，宛委江雨，桑架炮车，播迁困厄，其诗当益工，所就殆不止此。”嗟夫！读有介之诗，知闽之才士与存永争能斗捷者，后出而愈奇。听乳山之言，即存永一人之诗，所谓见新非故者，屡迁而未见其止。甚矣！人才之难尽，而斯人之文心灵气，未可以终穷也。唐李牟吹笛，天下第一；所吹烟竹之笛，笛中第一；瓜州江上，秋夜横吹，寥亮逸发，为牟生平吹笛第一。俄而邻舟有客，请吹河山可裂，铁管粉碎，意其蛟龙也。今存永、有介之诗，皆笛中第一也，则未知孰为李牟之吹耶？孰为邻客之吹耶？余之掩袖而听者，其为烟竹，为蛟龙，能一一而辨之耶？听蛟龙之笛者，惊其入破呼吸盘擗，以为人世无有。若夫雪山浴池之歌，大树紧那之弦管，仙人狂醉，须弥踊没，其视蛟龙之声，不犹蝇声之发于蚓窍耶？由是观之，存永之诗，不能尽存永；有介之诗，不能尽有介。而八闽与天下之诗，心师意匠，新新不穷，其不当以方隅之见，坐井天而窥隙日也，亦若是则已矣。白门之士就余论诗，遂有爽然自失者，遂书之为《尺木集》序。三年笛里，关山无恙，尚期与存永、有介尊酒细论，开口而一笑也。</p>
<h3 id="唐祖命诗稿序"><a href="#唐祖命诗稿序" class="headerlink" title="唐祖命诗稿序"></a>唐祖命诗稿序</h3><p>余同年友宣城唐君平有才子，曰允甲，字祖命，自其弱冠，才名藉甚，有诗数百篇，乱后诗益工，顾不肯尽出，谨刻其十之三四，而请余为其序。余老且废业，度无以厌祖命之意，逡巡不欲为，而祖命请益力。<br>祖命，梅圣俞之乡人子弟也，盖尝读欧阳公叙圣俞之诗，略举祖命之生平，而考其近似，则有不胜慨然者。欧阳公谓圣俞少习于诗，自为童子，出语已惊其长老，则祖命似之。圣俞累举进士，困于州县，年五十，犹从辟书。祖命起家中翰，遭谗放黜，丧乱屏退，长为旅人，而年亦已五十矣，与圣俞资望不一，而其寥落不偶，未尝不似欧阳公称圣俞之诗，长于本人，情状风物，英华雅正，变态百出。祖命富于庀材，工于使物，云谲波诡，闻见叠出，固未尝规摹圣俞，而所谓感人之至，与乐同其苗裔者，未尝不求其似之也。其有不同者，圣俞生有宋百年全盛之时，朝著宁谧，四彝宾服。其仕宦连蹇，志气不获伸者，独圣俞一身穷耳，故其忧思郁积，羁愁感叹之言，可以矢诗遂歌，发作驰骋。而其友若欧阳公、谢景初者，可以收藏类次，尽得其文词。若吾祖命者，遘会阳九，遭逢乱离，以其霍目喑口，蜇吻裂鼻，弹舌击齿之苦，攒聚逼塞，尽托于诗。诗虽工，固有所不能尽，而又不得不尽也，则姑以箧衍为府藏，以扃为城堑，出其十之三四，为墨子之木鸢，而惜其所谓五六者，为鲁府之大弓宝玉。其所出之三四，固已足摆磨跳踔，惊动海内，其所藏之五六，虽其哆兮似春，凄兮似秋，能与圣俞上下追逐，而世固无由而知之也。呜呼！圣俞之诗，欧阳公以为穷而后工，不知夫祖命之诗之工，至于不能自有其诗，而其穷始极，斯尤可悲也已！<br>余游留都，与祖命执手，祖命别余之溧水，而遣平头裹粮，以候余文，余愍而与之酒。平头告我曰：“主人孤装垂橐，每夜有光怪出书簏中。”余曰：“嘻！此文字之祥，丰城之剑气属斗牛，其跃而出也不远矣。归语尔主，吾当重为之序，而蘸笔以俟之。”</p>
<h3 id="梅杓司诗序"><a href="#梅杓司诗序" class="headerlink" title="梅杓司诗序"></a>梅杓司诗序</h3><p>余采诗于宛陵，得梅氏禹金、季豹子马之诗，喜圣俞风流于今未坠，因以想见诸君子赓歌矢诗，皆在有宋圣明承平闲暇之日，为之抚卷三叹也。而杓司来游吴，复见其诗，知梅氏一门之诗，散华落藻，总萃于杓司。而杓司生当乱离，颠顿结，钟仪之南音，庄舄之越吟，诗馀饮罢，时时于笔墨之间见之，则其视昔之君子，尤可感也。杓司每过余论诗，请余评骘，则余得而言之。<br>夫诗之为道，骈枝俪叶，取材落实，铺陈扬厉，可以学而能也。刿目心，推陈拔新，经营意匠，可以思而致也。若夫灵心俊气，将迎，恍忽禀乎胎性，出之天然，其为诗也，不矜局而贵，不华丹而丽，不钩棘而远，不衫不履，粗服乱头，运用吐纳，纵心调畅，虽未尝与捃摭扌舀擢者炫博争奇，而学而能、思而致者，往往自失焉。杓司之诗，盖实有之。昔者东晋之世，王谢子弟靡不揄长裾，跻高屐，胡床麈尾，高自标置。至今游冶城者，访乌衣、马粪故事，犹为向往，况金陵定鼎，丰水有芑，宛陵之梅，条叶被泽，则梅氏之在今日，亦犹昔之王谢也。且杓司盛年积学，川氵亭岳峙，人之期许与其所自许者非小。<br>桑海虽殊，家风未艾，余固知穷冬Ё寒，当不与寓木蔓草俱尽也。援采诗之例，以杓司一编，附禹金诸贤之后，谓为家之瑶环，国之琬琰也，岂不美哉！他时江左名辈，屈指过江人物，必以杓司为第一流无疑，倘以余言为职志乎。</p>
<h3 id="范长倩石公集序"><a href="#范长倩石公集序" class="headerlink" title="范长倩石公集序"></a>范长倩石公集序</h3><p>昔在休明之世，吾吴徐武功、吴文定、王文恪诸公以馆阁巨公，操文章之柄，一时名贤辈出，若刘昌谟、杨君谦、刘廷美之流，浮沉郎署，回翔藩臬，宏览博物，含英咀华，残编啮简，映照缃素。降及正嘉，文徵仲以耆年长德，主盟词苑，王禄之、陆子传诸公华落藻，前辉后光。国家当重熙累洽，人文化成，士大夫含章挺生，与天之卿云、地之器车，荣光休气，参两叶应，岂偶然哉！余通籍后，犹及见吴参知文仲、范学宪长倩。文仲万历初已参预词人之列，温文尔雅，详视却步，有礼让君子之风。长倩荫藉高华，骀荡流俗，晚视学政，在滇云万里之乡，卒自放山水间以老。二君品第不同，方诸前哲，亦犹中郎之虎贲也。文仲故有集行世。长倩已没二十年，其子撰次遗集，而属余为之序。<br>长倩少负渊敏，学不纯师，不屑如世间文人寻行数墨，缵言琢句，以求当于作者，挥毫信腕，文不加点，游戏掉举，放笔自笑，亦未尝膏唇拭舌，自以为能事也。诸天质多，罗树香满，五十由旬坐其下者，染香而不能去。雪山池中，甄陀女歌声柔软清净，五百仙人皆心逸不自持。诗文之妙，固无事襞绩ひ，而能使人口耳邮传，色飞神解。以此评长倩之集，则庶几近之。或曰，吴中别集，山以降，卷帙动以百计，斯文岂足以尽长倩乎。嗟乎！斯文固不足以尽长倩，而长倩之风流亦非斯文之所能尽也。天平之山，房栊蔽亏，阁道逦迤，流丹韵碧，吐烟峦而驻月驾者，长倩之诗苑画笥也。梨园子弟，旧舞新歌，唱商女之后庭，泣龟年之红豆者，长倩之闲情丽曲也。劈窠倒薤，细字蚕书，禁扁树楣缠蛟龙而飞翟者，长倩之文心笔阵也。陇西之伉俪酬赠芳华，天水之房帏讨论金石，玉台彤管唱予而和汝者，长倩之嘤鸣友声也。然则长倩之文章遗余于天地间者，故已不胜其多矣，而子犹存乎见少，不亦辽乎。</p>
<h3 id="徐女廉遗集序"><a href="#徐女廉遗集序" class="headerlink" title="徐女廉遗集序"></a>徐女廉遗集序</h3><p>嘉定徐女廉先生，名允禄，长于予十七年，同为郡弟子员。郡守大校士，广场歙集。女廉为大司都讲，褒衣方领，扌叉手阔步，诸生皆属目却行。女廉从众中觅予，拱揖而言曰：“此虞山钱受之也，今日乃得相见，幸甚！”诸生皆视归于予，肩踵骈蹑，女廉徐执予手引去。既而定交于昆山之西寺，用士相见礼曰：“吾生四十年，方得一友，敢不重拜？”禅房止宿，剧谈申旦。屈指一时名人胜流，皆不可。女廉意辙，摇手曰：“假假间有许可，或时论所蹈藉，掀髯顾视，意豁如也。” 女廉家食贫，妻子皆啖糠，敝衣苴履，泊然自守，自为诸生，不怀一刺干谒意，有所不与，贲育不能夺也。吴中名士亲丧，相吊唁。女廉曰：“五十无车者，不越疆而吊人，吾有所制之矣。”尝就试之。昆昆人有王母丧，诸生杂然吊送，女廉弗往。已而为具召客，女廉踞上座，豪饮大嚼。人曰：“昔者不吊，今日饮，如之何？”女廉曰：“吊则不吊，饮则饮，庸何伤？”丙午试琐院，表题失格，姻家谭生谋刺闺通外帘为终试地。女廉正色曰：“钻径窦，坏场屋，得一举子而丧吾徐，女廉虽死不为。”明日拂衣去矣。其孤立行意，皆此类也。女廉动止骀荡，口语期艾，谈及古今节义及军国大事，摄衣整冠，论辨蜂涌。滇南王给谏仲举在官寓白门，班荆感慨，作《直臣篇》以赠。仲举读之，辄为流涕。天启辛酉，余官詹端。女廉贻书，累数万言，谓己巳之役，徐元玉得谋国大局，而于廷益为孤注，公等当早决大计，劝请南迁，定商家五迁之议，勿谓宋头巾所误。词垣诸人咸吐舌弗能收，余心不以为不然，而未敢言也。甲申三月，戎政请临遣抚军，津抚趋具舟，海道仓皇错迕，大命以倾，岂知夫忧危虑早，号呼助余，乃自二十年前一老书生发之。女廉已矣，殁而犹视，其在此矣。呜呼！女廉其束修镞砺，端正洁白，可以为天子之大臣。其忠言奇谋，奋发建白，可以参天下之大议。若夫耸肩策足，插牙拊颏，文章议论，雄健侧出，虽其佩Δ能解，操刀必割，或矫而过中，或抗而违俗，要亦可激扬末流，惊动忄昏俗。世有知女廉者，摩娑简牍，想见其生平须眉肝胆，离奇抑塞，如闻谈笑，如接难驳，谓女廉不死可也。<br>女廉既终老不遇，二子永、京皆有才志，困厄章句，而长子已前死矣。门人潘润暨、犹子士亮能于沈灰馀烬、萤干蠹老之馀，搜采遗集，传诸青简，其风义有大过人者。余自惟以辁材后生托女廉末契，酒酣已往，执手促膝，如魏武帝所记桥玄车过腹痛之语，丁宁郑重，历历在耳。今老且废矣，无以副亡友之绪言，而犹以残生馀息，握枯竹，钻故纸，忄堇而序其遗文，后之君子有因而知予者，亦将为之喟然而叹息也。</p>
<h3 id="徐季重诗稿叙"><a href="#徐季重诗稿叙" class="headerlink" title="徐季重诗稿叙"></a>徐季重诗稿叙</h3><p>吾于春秋之世，得审乐者二人。延陵季子之听《秦风》也，曰：“此之谓夏声。能夏则大，大之至也，其周之旧乎！”师旷之占楚师也，曰：“吾骤歌《北风》，又歌《南风》。《南风》不竞，多死声，楚必无功。”何谓夏声？宽裕肉好、顺成和动之音是也。何谓死声？怨怒哀思、噍杀之音是也。是二声者，生于人心，命乎律吕，而著见于国运之存亡废兴，兵家之胜败，采葛伯，越巴，兴汉水，调急而隋亡，入破繁而唐蹙。自古及今，未有易此者也。余老耄，多忌讳，恶闻人间所称引越台吴井，谷音月泉之诗。白杨荒楚，呜号啁噍，若幽独君之孤吟，若甘棠之冥唱，蒙头而避之，唯恐遗音之过吾耳也。<br>新秋病足，适袁子重其来自鹿城，得徐子季重诗，伏枕听之，忽然而睡，涣然而兴。其悲凉则玉衣石马也，其欣喜则樱桃犬杜也，其激昂蹈厉则笛里关山、兵前草木也。徐而按其音节，其噌者，周景王之无射也；坎镗 者，魏献子之歌钟也。有夏声，无死声，当山崩钟应之秋，而启阳至灰飞之律，此何祥也耶！或曰：“弘正之间，李宾之论诗，以宫声为主。徐子，盛世公卿之馀子也，舍逢掖而为遗民，丰水有芑，士服旧德，其诗应宫声也，不亦宜乎。《记》称师旷审音，先熏其目。居今之世人尽师也，夫子其将以伏枕而听，当子野之熏目欤？季札观乐归吴，阅石岁而化去。今子老矣，始有事于采风，以徐子为青之末，奚为不可？”徐子之友归子以其言告余，余曰：“善哉！吾未之前闻也。吾方有幽忧之疾，未能用丝竹陶写，聊假徐子之诗，以资吾之挟瑟鼓缶而已矣。”</p>
<h3 id="陈昌箕日记诗叙"><a href="#陈昌箕日记诗叙" class="headerlink" title="陈昌箕日记诗叙"></a>陈昌箕日记诗叙</h3><p>闽中陈孝廉昌箕公车北上，三过吴门，皆遣信相闻，赋诗赠答，而不获一面。今年落第归，复修故事，以所为日记诗属余评定，序而传之。<br>嗟乎！国家当重熙累洽，辟门开窗之际，士之乔褐趋时若昌箕辈者，如骏马之嘶风，如雄剑之出水，飞腾踊跃，唯恐后时。余虽废退田野，每一闻问，辄为首涂劝驾，动色相告，如垂白老媪见三五盛年，笄而求字，必将握手拊背，谆谆慰勉，如欲身之为傅姆也。今昌箕之试而罢，罢而归也，如随阳之雁，如绕树之乌，形影孤单，惊飞浪泊，蹙蹙然如非其所有事者。而余以馀生颓景，尸居假息，亦不复知海内故人鹏抟退，近作何状。读昌箕来书与其日记之诗，追思公车往还故事，如东城父老谈开元天宝盛事，不知其已历尘沙积劫也。昌箕掉鞅词坛，日新富有，散华落藻，足以沾丐作者。其诗之美盛，亦何待乎余言。而余苦爱其《都下感怀》四首，缠绵恻怆，有风有雅，有元裕之、谢皋羽之遗音焉。夜央灯炮，长吟暗诵，如见眉宇，如闻叹噫。然则余所未见者，昌箕之面而已，谓余为未识昌箕，则岂可哉！<br>余衰晚归心，《内典》不复读，世间文字，止阅《楞严》第十，参求如鸡后鸣，顾瞻东方之义，而昌箕之诗适至，岂亦鸡鸣风雨，诗人思君子之征兆耶？序诗而姑与为，昌箕归以示存永、开仲共一笑也。</p>
<h3 id="陈古公诗集序"><a href="#陈古公诗集序" class="headerlink" title="陈古公诗集序"></a>陈古公诗集序</h3><p>佛言此世界初，风、金、水、火四轮次第安立，故曰四轮持世。四轮之上为空轮，而空轮则无所依。道书载海内洞天福地，其中便阙疏窗，玲珑钩贯，一重一掩，如人肺腑，以此证知空轮建立，灼然不诬也。人身为小情器界，地、水、火、风与风、金四轮相应，含而为识，窍而为心，落卸影现而为语言、文字、偈颂、歌词与此方之诗，则语言之精者也。<br>今之为诗者，矜声律，较时代，知见封锢，学术柴塞，片言只句，侧出于元和、永明之间，以为失机落节，引绳而批之，是可与言诗乎？此世界山河大地，皆唯识中所变之相分，而吾人之为诗也，山川、草木、水陆、空行、情器、依止、尘沙、法界，皆含摄流变于此中。唯识所现之见分，盖莫亲切于此。今不知空有之妙，而执其知见学殖、封锢柴塞者以为诗，则亦末之乎其为诗矣。吾尝谓陶渊明、谢康乐、王摩诘之诗，皆可以为偈颂，而寒山子之诗，则非李太白不能作也。佛于鹿苑转四谛后第三时，用维摩弹斥，第四时，用般若真空淘汰清净，然后以上乘圆顿、甘露之味沃之。今不知弹斥，不知淘汰，取成糜之水乳以当醍醐，此所谓下劣诗魔入其心腑者也。呜呼！将使谁正之哉？陈子古公自评其诗曰：“意穷诸所无句，空诸所有闻者，河汉其言。”余独取而证明之，以为今之称诗可与谈弹斥、淘汰之旨，必古公也。<br>古公之诗，梯空蹑玄，霞思天想，无盐梅芍药之味，而有空青金碧之气，世之人莫能名也。昔人称西土赞颂之诗，凝寒静夜，朗月长宵，烟盖停氛，帷灯静耀，能使闻者情抱畅悦，怖泪交零。古公之诗，庶几近之。李邺侯居衡山，闻残师中宵梵唱，先凄惋而后喜说，知其为谪堕之人。吾今而后乃知古公矣夫。</p>
<h3 id="胡致果诗序"><a href="#胡致果诗序" class="headerlink" title="胡致果诗序"></a>胡致果诗序</h3><p>孟子曰：“《诗》亡然后《春秋》作。”《春秋》未作以前之诗，皆国史也。人知夫子之删《诗》，不知其为定史。人知夫子之作《春秋》，不知其为续《诗》。《诗》也，《书》也，《春秋》也，首尾为一书，离而三之者也。三代以降，史自史，诗自诗，而诗之义，不能不本于史。曹之《赠白马》，阮之《咏怀》，刘之《扶风》，张之《七哀》，千古之兴亡升降，感叹悲愤，皆于诗发之。驯至于少陵，而诗中之史大备，天下称之曰“诗史”。唐之诗入宋而衰。宋之亡也，其诗称盛。皋羽之恸西台，玉泉之悲竺国，水云之苕歌，谷音之越吟，如穷冬Ё寒，风高气栗，悲噫怒号，万籁杂作。古今之诗，莫变于此时，亦莫盛于此时。至今新史盛行，空坑、山之故事，与遗民旧老灰飞烟灭，考诸当日之诗，则其人犹存，其事犹在，残篇啮翰与金匮石室之书，并悬日月，谓诗之不足以续史也，不亦诬乎！<br>余自劫灰之后，不复作诗，见他人诗，不忍竟读。金陵遇胡子致果，读其近诗，穆乎其思也，悄乎其词也，愀乎悠乎，使人为之欷烦酲，屏营徨，如听雍门之琴，聆庄舄之吟，而按蔡女之拍也。致果自定其诗，归其指于“微 ”之一字，思深哉！其有忧患乎。《传》曰：《春秋》有变例，定、哀多微词。史之大义，未尝不主于“微”也。二雅之变，至于“赫赫宗周，瞻乌爰止”，诗之立言，未尝不著也。扬之而著，非著也。抑之而微，非微也。著与微，修词之枝叶，而非作诗之本原也。学殖以深其根，养气以充其志，发皇乎忠孝恻怛之心，陶冶乎温柔敦厚之教，其征兆在性情，在学问，而其根抵则在乎天地运世、阴阳剥复之几。微微乎，微乎，斯可与言诗也已矣。<br>胡子汲古力学，深衷博闻，其为诗翦刻陶洗，刊落凡近，过此以往，深造而自得之，使后世论诗史者，谓有唐天宝而后，复见《昭陵》、《北征》之篇，不亦休乎？余虽老而耄矣，尚能磨厉以俟之。</p>
<h3 id="李黼臣甲申诗序"><a href="#李黼臣甲申诗序" class="headerlink" title="李黼臣甲申诗序"></a>李黼臣甲申诗序</h3><p>元人张子长叙胡师古之诗曰：古之为诗，能卓然自奋，继《三百篇》之后者，其致未尝不厚，而其辞未尝不盛。厚则所感者深，盛则所被者远。古昔圣贤之诗，其旨本此，而清越幼眇之奇，抑扬蹈厉之节，则又诗之舆卫鼓吹，以和怿先后，其义者也。惟厚与盛，诗之宗旨也。古人之诗，意匠相合，绿情绮靡，如雷雨之满盈，如膏液之脉发，虽清吟幽唱，其味弥厚；虽单词片咏，其气弥盛。今之人气不足志，词不足言，纵极其铺排扬厉，绸缋组织，而只成其薄与衰而已矣。<br>黼臣之诗，吾向为序之，以甓湖之珠，宝应之玉为比拟。近见其甲申诗，益有进焉。以书生少年，当天崩地拆之时，自以受国恩，抱物耻，不胜枕戈跃马之思，其志气固已愤盈喷薄，不可遏抑矣。发而为诗，其厚且盛，如子长之云宜也。珠之产于甓社也，宝之降于帝廷也，其气洋洋然，其光熊熊然，近则辉山川，远则镇宇宙，有不厚且盛焉者乎？黼臣之治诗未艾也，归而求之甓社之珠与宝应之玉，有余师矣夫。</p>
<h3 id="湖外野吟序"><a href="#湖外野吟序" class="headerlink" title="湖外野吟序"></a>湖外野吟序</h3><p>余初叙素臣诗，策名骥，骋修阪，花攒锦簇，夭桃流莺如也。已，再叙素臣诗，恸龙湖，瞻乌屋，风紧云轻，秋虫寒如也。越十有馀年，见之于八宝，素臣之齿日长，学殖行修，岿然为劳人良士，江淮之间诗坛矗立，莫不捧盘执觯，推为祭酒。素臣抠衣敛衽，然自下出其所著《湖外野吟》，是正于余，谨谨然如有失也。<br>素臣之言曰：“诗之为道，感荡天地，陶冶性情，牢笼庶物，穷极神逵，童而习之，婆和成韵，白首吟哦，而片言只韵不得其形，似诚难之也。吾非专爱今人也，纵吾之睢盱跳梁，不能轶今人之辙迹，其敢訾今人以自&lt;疒多&gt;乎？吾非不欲薄古人也，竭吾之刻画抉レ，不能窥古人之毫毛，其敢评泊古人以自树乎？萌于骄，甲于易，翳于昧，杀于欺，四者得一，即有下劣诗魔入其心腑，牛鬼蛇神飞精说法，吾敢乎哉？童而学之，发种种矣，而后今乃知其难也。其将何从而可？”余曰：“人有览镜而迷其头，狂走而求之者，又有临镜而憎其面，镜而碎之者。之二人者，更相命也，亦更相笑也。尝试与子清明在躬，晨朝引镜，如临止水，如见古人。旋观二子之为，有不盍然失笑者乎？今之称诗者，司盟立，更相角抵，而子独清明在躬，厚自引匿，斯亦晨朝引镜之时也已。三折股知为良医，子能知诗之难，则其得于诗也不浅矣。吾将更为子排年序之，以观子成。”</p>
<h1 id="有学集卷十九"><a href="#有学集卷十九" class="headerlink" title="有学集卷十九"></a>有学集卷十九</h1><p>。序</p>
<h3 id="咸子诗序"><a href="#咸子诗序" class="headerlink" title="咸子诗序"></a>咸子诗序</h3><p>少壮为诸生时，流观经史，每及椒举之班荆，绕朝之赠策，荆、高燕市之饮泣，孙、刘狼石之坐语，越石扶风之歌，步兵广武之叹，辄为引觞击节，曳袖起舞。中年羁宦，惊心国恤，抚北盟之编，览指南之录，考伯纪、同甫之论建，追海青、翎白之始末，未尝不欷饮泣，继以痛哭也。年运而往，δ晚衰老，江山迁改，意气销落，投灰灭影，日翻《首楞》，数行梵志，昔人蒙庄，今我却思前梦，依然往劫矣。咸子大咸遗吾友子敏书来访，凝尘蔽榻，樵苏不爨，相视移日，不交一言而去。僮奴相指目，谓向来主宾未有是也。咸子既退，手其书一编，心惟口诵，累日不置，其人奕奕然如在吾目，其清音令辞，琅琅然锵锵然如在吾耳也。<br>扁舟入吴，梦与咸子剧谈，饮酒举杯，属咸子曰：“子淮阴人也，苏子瞻作《淮阴庙碑》云：淮阴少年有目无睹，不知将军用之如虎，世果有若人，跨下桥边，天肯令终老垂纶否？龚圣予去君实幕，徙居吴市，画马给食，室无几案，使其子曲躬以受纸，作文、陆二传，吴渊颢以为子长复出。晚年无聊，激赞宋江三十六人，以申写其叫号呼愤之气。去今三百馀年，长淮汤汤，此人此意，与沧海陵谷俱归变灭否？王叔明过下邳，奇子房潜匿出游之事。已而游琅琊，探娄敬洞，喟然叹息，以为子房故与娄敬匿迹于此。厥后，遂有挽辂论都之举，亦两人山中擘画及之。今长淮之境与下邳接壤，圯桥碧流之水，一线如故，沧海君、黄石公亦常访求其陈迹否？余老矣，徒思梦游耳，子其有以示我。”咸子持杯笑曰：“公方读《首楞》，亦知月光、水观之说乎？月光修习，水观入定，时定水湛然盈室，童子持瓦砾投之，旋患心痛，除去之而始复。公之所云，皆水观中之瓦砾也，愿为公童子为除去之。”趣呼大白，持耳灌予，予手卢胡而觉。凌晨抵家，则咸子来征诗序，再而三矣。<br>余无以序咸子之诗，书梦中之语复之，并传示子敏，共作梦呓之时一笑也。</p>
<h3 id="蔡大美集序"><a href="#蔡大美集序" class="headerlink" title="蔡大美集序"></a>蔡大美集序</h3><p>启桢之间，吴、楚间权奇雄骏之士横襟猎缨、挟毂而起者，其于余未尝不相慕悦，而游迹落落如也。频年以来，俊民遗老不与劫灰俱烬者，殆不能以十数，而是数人者，人愈少，迹愈疏，而其相慕悦也滋甚。若宣城蔡子大美者，江山迢然书问，间岁一至，爱而好我，謦咳欠申，晨夕如在书箧之前，余亦忘其非旧相识也。古人嘤鸣伐木，汲汲然求友，或千里命驾，或梦中相寻，而余顾得大美于残生暮齿，沈沙飞铁之馀。然则士之生于斯世也，亦岂为不幸欤？<br>今世之词赋争工，妖红艳紫，移心夺目，如大美之撰述，沿流讨源，衔华佩实，所谓诗杜陵而文迁、固者，良不欲与今之君子同鹄而射侯也。自古在昔，先民有作，以词赋家推之，大美亦今之鲁灵光矣。与治叙《春江访友》诗，谓其百感横生，发之诗歌，而喉臆间固有格格不吐者尚十九。嗟夫！仲长子光，喑者也。东皋子称其著《独游颂》及《河渚先生传》，以为悬解之作。大美之诗歌，喉臆间固有格格不吐者，不犹愈于子光之喑乎？以其百感横生者，当子光之著作，而以其格格不吐者，代子光之喑，世有表微者，诵其诗，论其世，斯可以三叹已矣。<br>余端居多感，思旧怀贤，每欲继子美存殁八公之作，伸纸吮笔，哽塞愦闷，辄废然而止。读大美前后《八哀》，何其词之达，气之属也。然则世之喑者，固莫甚于余，而与治可以无兼于大美矣。唐人有侯高者，投文汴水，以诅逸怀。李翱诵其首章，曰：“ 穹穹与，厚厚兮乌愤。”余而不摅，聊引之以为大美集序，盖喑者之言如此。</p>
<h3 id="曾青黎诗序"><a href="#曾青黎诗序" class="headerlink" title="曾青黎诗序"></a>曾青黎诗序</h3><p>宁都曾侍郎二濂有才子曰传灯，字廷闻；传灿，字青黎。兄弟皆雄骏自命，负文武大略，而其行藏则少异。庭闻脱屣越乔，挟书剑，携妻妾，走绝塞数千里，行不赍粮，饿而试锁院，登天府，簪笔荷橐，取次在承明著作之庭。青黎与其徒退耕于野，衣衤发衤，量晴雨者，六年于此。被下估航出游吴中，褐衣席帽，挟策行吟，贸贸然老书生也。庭闻之诗，朝而紫塞，夕而朱邸，凉州之歌曲，与凝碧之管弦，繁声入破，奔赴交作于行墨之间。吾读之如见眩人焉，如观亻辰童焉，耳目回易，而不自主也。青黎则以其诗为诗，晤言什之，咏叹五之。其思则黍离、麦秀也，其志则《天问》、《卜居》也。夷考彭氏诗史，章贡之役，青黎年才二十，独身支拄溃军，眇然一书生，如灌将军在梁楚间。旋观其诗，求其精强剽捍之色，瞥然已失之矣，为掩卷太息者久之。<br>吾向读范史，马伏波在壶头，中病困卧，每闻升险鼓噪，辄强起曳足观之，因笑其老惫不知止，徒念生平少游语也。老而阅《内典》，紧那罗王奏乐，须弥峨，大迦叶如小儿舞戏，不能自持，然后知习气粗重，不克湔除伏波之老病技痒，无足怪也。今余既萤干，蠹老归向空门，读青黎之诗，而求问其往事，楚炬秦灰，沈沙折戟，为之欷烦酲，心荡而不能自已。伏波之曳足，与迦叶之起舞，与余固不能以自定也。知我者，亦为之三叹而已矣。天之生才，以有为也。青黎兄弟固不应为旅人，为农夫，自时厥后，其事业当与其言俱立。余倘不死，他日与寓目焉。心灰漏尽，知不复作迦叶起舞状，更以谂青黎兄弟，追念平生，示文渊少游何如也？</p>
<h3 id="彭达生晦农草序"><a href="#彭达生晦农草序" class="headerlink" title="彭达生晦农草序"></a>彭达生晦农草序</h3><p>弘光南渡，东南旌弓舆马之士举集南都。彭子达生、韩子茂贻将应维扬幕辟，客余宗伯署中。莫不竖眉目，齿牙，骨腾肉飞，指画天下事，数着可了。旋观诸子顾盼凌厉，如饥鹰之睨平芜，如怒马之临峻阪。余固有经营四方之志，恃诸子以益强，何其壮也！<br>越七年辛卯，遇达生于广陵僧舍，风尘憔悴，扌叉衣杂坐，久之乃辨识颜面，起而再拜，涕泗沾衣袂，喉吻喀喀然有言，而各不能吐。当此之时，余如东郊之老马，骨骼兀，皮干毛暗，而鸟啄其疮也。达生如失群之鸟，逡巡过其故乡，翔回鸣号，而继以躅也，如燕雀啁啾之顷，而后乃能去也。呜呼！何其惫也。更七八年，余老而加病，头童耳聩，颓然退院老僧。少年茂贻辈多物故，达生声尘阻绝，如在异国，侧身天地，每自伤孤另而已。<br>今年长夏卧病，忽得达生书，则大喜。又得其所作诗文，则又喜。欧阳子读黄梦升之文，悲其志虽困，而文章未衰。余于达生不然。以文章之未衰，而知其志气尚在，则尤可喜也。昔者有唐之文，莫盛于韩、柳，而皆出元和之世。圣德之颂，淮西之雅，铿锵其音，灏汗其气，晔然与三代同风。若宋之谢翱，当祥兴之后，作铙歌、鼓吹之曲，一再吟咏，幽幽然如啼鬼语，虫吟促而猿啸哀。甚矣哉！文章之衰，有物使然，虽有才人志士，不能抗之使高、激之使壮也。<br>达生遭时坎陷，自比于发、水云之流。其文昌明闳肆，涵蓄驰骤，去元和未远也。今将以斯文投眢井，实鱼腹，沉埋于羊年犬月，吾知必有精灵光怪，抉扃发匮，飞跃而去。达生能终锢之耶？戚之未遇齐桓也，扣角而歌曰：“生不逢尧与舜禅，长夜漫漫何时旦？”听斯言也，此其人岂局促辕下，长为饭牛之客者哉？余虽老惫，视后而鞭，犹将恃子以少强也。姑书之以志余喜。</p>
<h3 id="邵潜夫诗集序"><a href="#邵潜夫诗集序" class="headerlink" title="邵潜夫诗集序"></a>邵潜夫诗集序</h3><p>通州邵潜夫以诗名万历中，为云杜李本宁、梁溪邹彦吉所推许。乙卯之秋，潜夫挟彦吉书谒余，不遇而去。迨今四十五年，潜夫附书渡江，以诗集见贻。开函抚卷，徨太息者久之。<br>当鸿朗盛世，本宁以词林宿素，自南都来访彦吉及余，参会金昌、惠山之间。彦吉山居好客，园林歌舞，清妍妙丽，宾从皆一时胜流，觞咏杂Ш。由今思之，则已为东都之燕喜，西园之宴游，灰沉梦断，迢然不可复即矣。而潜夫犹矍铄善饭，抵书相闻。吾家覆釜山，与狼五并江对峙，估贩往还，如渡沟水，白头新知，抚今道故，举酒相劳，其欣喜为何如？余尝谓丁令威化鹤来归，徘徊华表，独立无伴，不若蓟子训见霸城铜人初铸，近五百年尚有一老翁摩挲对语，今吾两人何以异此也？<br>潜夫诗和平婉丽，规摹风雅，自以七叶为儒行歌《采薇》，而绝无嘲啁噍杀之音。读潜夫之集，追思本宁、彦吉，升平士大夫儒雅风流，仿佛在眼。於乎！其可感也。<br>余每过彦吉园亭，回首昔游天均之堂，塔光之榭，往者传杯度曲，移日分夜之处，胥化为黑灰红土，与旧客云间徐叟杖藜指点，凄然别去。潜夫老而诗益健，挝西州之策，操雍门之琴，缠绵恻怆，临风浩歌，庶几有以悲献吊，抒写余之哽塞乎？余尚能抽枯肠，奋秃管，摇头曳足，为君和之。</p>
<h3 id="张子石西楼诗草序"><a href="#张子石西楼诗草序" class="headerlink" title="张子石西楼诗草序"></a>张子石西楼诗草序</h3><p>子石自丧乱以后，哀邦国，闵朋友，屏绝妻孥，坐卧一小楼，一苍头供舂炊，如是十年，而有西河之戚，杯酒慰问，丝竹伸写，啁噍欢笑，加并错互，一一见之于诗，属定其《西楼诗》三百余首，并请余序。<br>余维子石，坎坷老矣，一生读书，好古慕古人风节之事。其诗则发源于吾友孟阳，如陶彭泽出于应璩，谢玄晖出于谢鲲，太白之古风，多效陈子昂也。清和闲止，憔悴婉笃，以陶冶性情，疏瀹风雅为能事，而风调侧出于剑南、遗山之间，审音者皆能知之。而子石之意，则欲余采诗以论次其生平，不但为诗也。余尚论古人，窃谓子石有似东汉之冯敬通。敬通当四七之际，不应伪辟，奋迹亡命，帐巾罢兵。子石晚遭灰劫，蒙头塞户，如游鱼在数罟中耳。当赋敛烦急时，眇然书生，叫呼九阍，条列乡国，二百年漕折利病，再造桑梓，敬通所谓阔略眇小，好倜傥之策，未尝不相似也。先帝号兆辟门，辟书交至，耻绡头就征，掉臂不应。敬通所谓三公之贵，千金之富，不得其愿，不概于怀，亦可以庶几矣。敬通羁旅州郡，卒离饥寒，早丧元子。子石之才子谊思，有八士四夔之目，席帽旅人，殒命盗手。敬通之赋曰：“顾鸿门而欷兮，哀吾孤之早零，伤诚善之无辜兮，赍此恨而入冥。”泛澜雨泪，殆若为子石而作。吁，可哀也。嗟夫！子石其坎，尤甚于敬通，有垂白室家之忧，无儿女井臼之寄，凉凉焉排缵斯文，藉余言以自见。敬通有言，年疲曳屦，庶几名贤之风以终身名，亦此志也。子石闲窗暇日，披东京之史，览显志之赋，引镜顾影，喟然太息，知千载而下，复有一冯敬通，庶可以抚手一笑。余窃以此慰子石矣。<br>士友或告予，当湖倪兵曹学道具慧眼，相子石晚有收，子采湘筠之管吹律，可以致凤。诚如是，则冯氏有豹，良可伸眉于后。敬通所以营田收，定茔室，修孝道，广祭祀者，不应以年衰岁暮而悼无成功也。老人闻斯言也，喜而不寐，并书之以复子石，且用以作气焉。</p>
<h3 id="张公路诗集序"><a href="#张公路诗集序" class="headerlink" title="张公路诗集序"></a>张公路诗集序</h3><p>万历丁巳，余邀程孟阳结夏拂水。孟阳为余言，菰芦中有张公路先生，褐衣蔬食，衡门两版，谙晓王伯大略，谈古今兵事，指陈其胜败之所以然，星占分野，关塞 厄塞，皆能指掌图记，若绳裁刀解，粉画线织。去年九十有一，死安亭江上矣。惜乎！吾子之不获见其人也。余心识其言，访其遗诗，得五十馀篇。乱后辑《列朝诗集》，援据唐叟叔达之序，次而存之。又十馀年，公路之孙与其从孙春刻其遗集行世，以余知公路者，请为其序，而余亦已八十老矣。<br>昔者欧阳公读李翱《幽怀赋》，怪神尧以一旅取天下，后世不能以天下取河北，以为忧恨。翱不生于今，不得与之上下其论。杜牧则谓缙绅之士不敢言兵，苟有言者，世以为粗暴异人，人不比数。及盗起，圜二三千里崩坏震动，卿大夫笑歌嬉游，以为山东乱事，非我辈所宜知。公路当神庙日中之世，扼腕论兵，壮年北游燕、赵、晋、魏，访问昔年营陈战垒，盱衡时事，蹙蹙然有微风动摇之虑，目瞪口噤，填胸薄喉，其不以为妖言喜乱，仰视天而俯画地者，几希矣。迨乎晚年，西夏东征之师征发绎骚，公路之言稍验。及抚顺难作，四海不复解兵，而公路殁已三年矣。呜呼！遭际承平，传遽卿相，重金兼紫，椟金帛而长子孙者多矣。杜牧所谓山东乱事，非我宜知者有之。欧阳所谓己不自忧，而禁人之忧者有之。事之殷也，患至呼天，智勇交困，则以膏唇拭舌，不学问无廉耻之徒兼将相之权，而寄君父之命。《诗》有之：“谁秉国成，不自为正？”大命以倾，令公路不死而居此世，犹夫虎之饵毒，蛟之饮镞，虽震丘林，鼓溟涨，不能抉其暴怒之气。其危苦激切，撑列噎喑，发作于笔墨之间者，岂但如今之遗诗所谓愁思要妙之声而已乎？百世而下，读公路之诗，悲其穷老尽气、忧天逐日之志意，想像其扬眉抵掌，矫尾厉角，于比兴声病之外，慨然如见其人，虽谓公路不死可也。<br>公路同时有张生玄阳者，亦以论兵，隐东海。所著书曰《方隅武备部分省会》，条列战陈攻守方略，余犹及见。其书问之海上，无有识其氏名者矣。布衣奇士，老死抑殁者何限？余序公路诗，牵连及之，不徒庆公路之有后，庶几玄阳之生平，藉公路以有闻耳。</p>
<h3 id="华仲通诗文集序"><a href="#华仲通诗文集序" class="headerlink" title="华仲通诗文集序"></a>华仲通诗文集序</h3><p>左丘明身为国史，受经于仲尼，而孔子之称丘明，则亦曰左丘明耻之，丘亦耻之者，窃比津津然，如欲踵附其后尘者，何哉？余少学《左氏春秋》，长而始知之。盖吾夫子以匹夫庶士考正国史，刊正君臣华夏之大经大法，其文微，其义隐，其词危，言高旨远，至于游、夏，不能赞一词，丘明独奋笔而为之传，广记而备言之，示劝戒，正褒贬，发凡起例，具文特书，使《春秋》大义炳日星而沛江河者，丘明之力也。子言之，志在《春秋》，行在《孝经》，曾子、丘明岂非仲尼之二辅乎？知我罪我，周身辟害，历秦度汉，始著竹帛，以是故孔子之于丘明，不正明其著述本意，而姑以重言亦耻，表著其生平，殆亦定、哀之微词也与？<br>梁溪华仲通为高忠宪公高足弟子。忠宪壹行，蔚为醇儒。忠宪殁，而仲通之言立为诗文，博通雄健，发扬蹈厉，以言乎君君、臣臣、父父、子子、华华、夏夏，天人古今之间，如列符券，如悬镜鉴，胸有成文，借书于手，志气苞塞，涕泪沾渍，非以翰墨为勋绩，词赋为君子也。杜预之论左氏，四曰“尽而不污，直书其事”，五曰“ 惩恶而劝善，求名而亡欲”，盖而章仲通著作之意，庶有在于斯乎。西方不遐，微管可作。端门之命，上不违天；感麟之书，下不坠地。丘明失明，厥有《国语》；仲通丧明，斯文继作。千百世而下，以为无目而能视者，此两人也，其又何伤？<br>忠宪公，昔者吾友也。昌明正学，完节全归，考《春秋》于昭代，忠宪则素王之宗子也。为忠宪之素臣者，微仲通，其谁与归？斯言也，非余一人之言，而天下之公言也。</p>
<h3 id="叶圣野诗序"><a href="#叶圣野诗序" class="headerlink" title="叶圣野诗序"></a>叶圣野诗序</h3><p>客有问于余曰：“今天下之才士，富于邓林之木，其以诗文行世者，董泽之蒲，不可胜既也。波谲云诡，横栋侧出，虽有识曲者，将如齐国之竽，一一而听之，不已难乎？”余曰：“是不难，有试之之法焉。昔者汉永平中，明帝欲辨释、老二教真伪，聚二氏经像，分置东西二坛。俄而道经火发，悉化灰烬。佛舍利光明五色，空中旋环，如盖映蔽日光。今用此法试验当世之诗文，漆书银管，金相玉轴，置洪炉大火之中，其不销为烟炷，荡为飞尘者，则亦鲜矣。《小雅》，诗人之作，劳人志士之言，尺蹄寸管，纸敝墨渝，其中有舍利在焉。劫火洞然，不与大千俱坏，必是物也，而又何畏于试验乎？”客曰：“何以征之？”曰：“昔者，如来逾城出家，罗侯在娠，释种然火坑，试其母子。耶输发大誓，愿即投火坑，火灭而母子不伤。晋零陵太守之女饮书佐盥水而生子，抱儿众中，令求其父。儿直上书，佐腋推之，则化为水。由此观之世之栀言蜡貌，空空然亡所有者，如零陵之儿，已将化而为水，况于入火而不焦乎？故曰：‘金有销，石有泐，一字染神，万劫不朽。’吾所谓有试之之法者，信也。叶子圣野，吴才士之魁也。圣野为歌诗，高华妙丽，光气昱耀，殆有舍利，如和含桃，在其笔端。至其愤排兀，轮结，骚雅后而词家，前者圣野不能自言，而世亦罕有知之者也。呜呼！沧桑移，陵谷改，圣野之诗在天地间，虽复金藏云，布三千界雨氵帝如车轮，我知其不化而为水也。假令聚海内之诗，丹铅甲乙，积薪纵火，燔之四通之衢，其中之才人志士，精志气，混沦旁魄，必有焰焰然旋空而蔽日者。以是而试验圣野之诗，有不信乎？”</p>
<h3 id="孙子长诗序"><a href="#孙子长诗序" class="headerlink" title="孙子长诗序"></a>孙子长诗序</h3><p>余尝论子长之为人，盖有三变：少壮而蜚华藻，苕发颖竖，英英俊人也。长而规言矩行、金声玉色，温温恭人也。晚而挂冠解组，隐居教授生徒，负墙讲论重席，番番老成人也。井邑迁改，人世交变。世变则风毛雨血，背勺流，而子长自如。人变则眉横目竖，石浮木沈，而子长亦自如。横经籍书，易衣并食，名行日以修，著述日以富。一日，卷其所作，谒余而请曰：“祚也夙侍函丈，今老矣。惟夫子赐之一言，庶以论其人、表其志。”<br>余闻之《诗》曰：“有斐君子，如金、如锡，如圭、如璧。”夫圭璧之为器，古之帝王用以祀天礼地，羞王公而镇社稷。诗人之言金锡，盖趣举之，而岂以是为等夷也哉！世衰道降，灌荐觐聘之礼，不作圭璧之用，不能比于金锡。而世之识玉者亦寡矣。余观子长，殆《卫风》所诵圭璧之君子，作为声诗，孚尹旁达，剑戚秘，错落其间，时命晦蒙，不获与大璜、琬琰陈列明堂东西序之间。而子长耻于自，不欲泣血以相明。斯世之识玉者寡，不徒无憾，亦窃以自幸焉。昔者王子朝之宝圭，得者将卖之，则为石。郑人取周府之玉，则化而为蜮，且射人。甚矣！玉之难免于乱世也，化而为石，又化而射人，而后乃仅而得全。天之钟美于是而爱惜之、护之，若此其至也。由此观之，子长之圭璧，居今之世而琅然于砂砾之中，久而弥莹，夫岂偶然也哉！<br>子长被褐怀玉，不自矜重。余以昆山抵鹊之人，幸得攫攘其旁，探子长之意。以余犹为能识玉者，故不辞而为之序，于以论其人而表其志，且告于世之为石为蜮者也。</p>
<h3 id="归玄恭恒轩集序"><a href="#归玄恭恒轩集序" class="headerlink" title="归玄恭恒轩集序"></a>归玄恭恒轩集序</h3><p>丙申闰五月，余与朱子长孺屏居田舍。余翻《般若经》，长孺笺杜诗，各有能事。归子玄恭俨然造焉。余好佛，玄恭不好佛。余不好酒，而玄恭好酒。余衰老如枯鱼干萤，玄恭骨腾肉飞，急人之难甚于己，两人若不相为谋者。玄恭早夜呼愤，思继述乃祖太仆公之文章，以余为知太仆也，时时就问于余。论文未竟，辄纵谈古今用兵方略如何、战争棋局如何、古今人才术志量如何。余隐几侧耳，若凭轼巢车以观战斗，不觉欣然移日。余老不喜多言，玄恭诱之使言。初犹格格然，久之，若牵一茧之丝，缕缕而出，又如持瓶传水，倾泻殆尽，而余顾不自知。两人以此更相笑也。玄恭作《普头陀传》，高自称许。把其本向长孺曰：“杜二衰晚腐儒，流落剑外，每过武侯祠屋，叹卧龙无首，用耿、邓自比。”归玄恭身长七尺，面白如月，作《普头陀传》，胸中逼塞未吐一二，遂惊倒世上人耶。已而，语余有人言：“‘ 玄恭酒悲耳，醒当不省记何语。’有人言：‘玄恭贫不自聊，贫鬼凭之，富贵当良已。’有人曰：‘不然。玄恭居恒使一裹头奴，如儿子牵羊躅踯。一旦将数万兵、临大敌，炮车轰天，我知其不目瞬也。’夫三人者之言，夫子以为何如？”余笑曰：“互有之。后一人，吾不能定也。虽然，吾则有虞于子。昔者秘演隐于浮图，与石曼卿游，喜为歌诗，极饮大醉，而欧阳公亦因曼卿以从秘演游。今我之去曼卿远矣，而子之为头陀，与秘演何异？世有欧阳公因曼卿以阴求天下奇士，则故不应因我以求子，而或者因子以求我，则谓之何？”长孺从旁笑曰：“有匠业装裱者中夜呼其子曰：‘儿子起衤朋赵公乎？’曰：‘然。’又呼曰：‘反折温公乎？’ 曰：‘然。’四天王使者巡得之，归以语主者。主者曰：‘得毋言及我乎？’对曰：‘虽不言及此，当慎防之耳。’今之拟曼卿、秘演也，其母乃忧夜巡者之，而为装裱匠之所窃笑。”玄恭笑而起曰：“有是哉。”遂援笔伸纸，请杂记其言而书之，以为集序。</p>
<h3 id="顾麟士诗集序"><a href="#顾麟士诗集序" class="headerlink" title="顾麟士诗集序"></a>顾麟士诗集序</h3><p>万历之季，时文日趋于邪僻。娄江顾麟士、虞山杨子常申明程朱之绪言，典型先民，以易天下海内谓之“杨顾”。麟士殁，遂以儒行祭于瞽宗，而其子湄请余为其诗序。<br>余惟世之论诗者，知有诗人之诗，而不知有儒者之诗。《诗》三百篇，巡守之所陈，太师之所系。采诸田红女、涂歌巷者，列国之风而已。曰雅、曰颂，言王政而美盛德者，莫不肇自典谟、本于经术。言四始则《大明》为水始，《四牡》为木始，《嘉鱼》为火始，《鸿雁》为金始。言五际则卯为《天保》，酉为《祈父》，午为《采芑》，亥为《大明》。渊乎！微乎！非通天地人之大儒，孰能究之哉！荀卿之诗曰：“天下不治，请陈诗。”炎汉以降，韦孟之讽谏，束广微之补亡，皆所谓儒者之诗也。唐之诗人皆精于经学。韩之元和圣德、柳之平淮彝雅，雅之正也。玉川子之月蚀，雅之变也。后世有正考父考校商之名，颂以《那》为首，其必将有取于此。而世之论诗者，莫能知也。麟士于有宋诸儒之学，沈研钻极，已深知六经之指归，而毛、郑之诗专门名家，故其所得者为尤粹。其为诗搜罗杼轴，耽思旁讯，选义考辞，各有来自。虽其托寄多端，激昂俯仰，而被服雍雅，终不诡于经术。目之曰儒者之诗，殆无愧焉。<br>余采诗于本朝，于松得陶宗仪九成，于昆得龚翊大章，皆以通经博古，蔚为儒宗。俗学波流，先民不作，垂三百年。而麟士崛起，与二君子相望于江乡百里之间，其可不表而出之哉！余故特为之论著，庶几后之论诗者于经学芜秽、雅颂废坏之后，而犹知有儒者之诗，则自余之目麟士始也。</p>
<h3 id="陆敕先诗稿序"><a href="#陆敕先诗稿序" class="headerlink" title="陆敕先诗稿序"></a>陆敕先诗稿序</h3><p>余老归空门，迢然以前尘影事，洮汰一切，顾于生平旧游昔友，未能舍然。风前月下，时时馀尘瞥起，自知犹落情网中，悔忏除不早也。<br>陆子敕先别余垂二十年，客岁赋上巳文宴诗连章及予，予心为痒痒然。顷手排其诗稿视予，寒窗短檠，读之分夜，不忍释手。庄生有言：“越人去国，期年见似人者而喜，逃虚空者闻人足音，跫然而喜。”古之至人犹不能无情，而况于予乎！佛言众生为有情，此世界为情世界，儒者之所谓五性六情也。性不能不动而为情，情不能不感而缘物。故曰：“情动于中而形于言。”诗者，情之发于声音者也。古之君子笃于诗教者，其深情感荡，必著见于君臣朋友之间。少陵之结梦于夜郎也，元白之计程于梁州也，由今思之，能使人色飞骨惊、当飨而叹、闻歌而泣，皆情之为也。余老耋屏居，为人世之长物，而敕先回翔记存，若昆弟亲戚之謦咳于吾侧者。昔人梦中相寻，再三却反，何以异此？敕先盖斯世之有情人也，其为诗安得而不工？读敕先之诗者，或听其扬征骋角以按其节奏，或观其繁弦缛绣以炫其文彩，或搜访其食跖祭獭、采珠集翠以矜其渊博，而不知其根深殖厚，以性情为精神，以学问为孚尹。盖有志于缘情绮丽之诗，而非以俪花斗叶颠倒相上者也。<br>余于采诗之候，撰《吾炙集》一编，盖唐人箧中之例，非敢以示人也。长干少年疑余复有雌黄，戏题其后云：“杜陵矜重数篇诗，吾炙新编不汝欺。但恐旁人轻着眼，针师门有卖针儿。”闻者一笑而解。今吾叙敕先诗，趣举吾两人交情，不敢妄有论次。老人多畏，如此可笑也。然敕先年力俱富，其诗名当益高。世之啁嘲者，将不能致师于敕先，而又以贩针罪我乎？敕先其善备之哉。</p>
<h3 id="周孝逸文稿序"><a href="#周孝逸文稿序" class="headerlink" title="周孝逸文稿序"></a>周孝逸文稿序</h3><p>曹子桓云：“文章以气为主。”李文饶举以为论文之要。而余取韩李之言，参之退之曰：“气，水也。言，浮物也。水大而物之浮者，大小毕浮。气盛则言之短长与声之高下者皆宜，此气之溢于言者也。”习之曰：“义深则意远，意远则理辨，理辨则气直，气直则词盛，词盛则文工。此气之根于志者也。根于志，溢于言，经之以经史，纬之以规矩，而文章之能事备矣。不养气，不尚志，剪刻花叶，俪斗虫鱼，徒足以佣耳。借目鼠言空鸟言，即循而求之，皆无所有。是岂可以言文哉？”<br>娄江周孝逸学文于余，余以韩李之学告之。孝逸退而深思，收视返听，营魂涉入，处若忘，行若遗，以求其所以为文者，久之而有得，倾河注峡，汩汩乎其来裕如也。孝逸志义敦笃，以片言为死生，故其为文多燕赵悲歌、韩魏奇节之风，语及于捐生立节、送死字孤，骨肉交腾，声泪俱发，风阵雨，凌猎于纸墨之间。此非所谓理直气盛，溢于词而根于志者与！进而求之韩李之学不远矣。<br>昔者吾师高阳文正公禀崆峒斗极之元气，以高明正直之学，回薄日月，与川岳俱峙。孝逸之从父别驾及其父孝廉，皆游于高阳之门，熏染其流风绪论。孝逸生而魁垒，驹齿蹴踏，其家风使然也。吴儿妖浮轻心，出胎视息，坐卧软暖窠中，不知天地间冰霜风雪，是何世界，春老花残，病骨如。读孝逸之文，蹙蹙然有燕幽筋骨、风劲弓鸣之思，以此知文章之馀气，感人远矣。<br>戊寅初秋，别吾师于高河，临分执手曰：“公归自爱，天下多事，还须几个老秀才撑拄。”俯仰二十馀年，自伤老废。因叙孝逸之文，牵连书之末简，亦庸以有勖云尔。</p>
<h3 id="族孙遵王诗序"><a href="#族孙遵王诗序" class="headerlink" title="族孙遵王诗序"></a>族孙遵王诗序</h3><p>伏暑向阑新桐初引族孙遵王侍陆丈孟凫过余，水亭啜茗，出其所著《怀园小集》求是正焉。余之不托于斯久矣，何以长子？<br>窃常论今人之诗所以不如古人者，以谓韩退之之评子厚，有“勇于为人，不自贵重”之语，庶几足以蔽之。何也？今之名能诗者，庀材惟恐其不博；取境惟恐其不变；引声度律，惟恐其不谐美；骈枝斗叶，惟恐其不妙丽。诗人之能事，可谓尽矣。而诗道顾愈远者，以其诗皆为人所作，剽耳佣目、追嗜逐好。标新领异之思，侧出于内；哗世炫俗之习，交攻于外。ゼ词拈韵，每怵人之我先；累牍连章，犹虑己之或后。虽其申写繁会，铺陈绮雅，而其中之所存者，固已薄而不美，索然而无馀味矣。此所谓勇于为人者也。生生不息者，灵心也，过用之则耗。新新不穷者，景物也，多取之则陈。能诗之士所谓节缩者，川岳之英灵。所惜者，天地之章光。非以为能事，故自贵重，虽欲菲薄而不可得也。钟记室论《十九首》惊心动魄，一字千金。“人生天地间，忽如远行客。”才两言耳，三百篇、楚词都无此义。庄生藏壑波匿观河世出，世间法一往摄尽。用此例观记室之论，斯为巨眼。阮公之《咏怀》、陶令之《饮酒》，彼岂知千载之下，更有何人？而皇皇索解乎唐人之诗，或数篇而见古，或只韵而孤起，不惟自贵重也，兼以贵他人之诗。不自贵则诗之胎性贱，不自重则诗之骨气轻，不交相贵重，则胥天下以浮华相诱说。伪体相覆，盖风气浸淫，而江河不可以复挽，故至于不自贵重，而为人之流弊极矣。<br>遵王生长绮纨，好学汲古，逾于后门寒素。其为诗，别裁真伪，区明风雅，有志于古学者也。比来益知持择，不多作，不苟作，介介自好，戛戛乎其难之也。得我说而存之。其为进，孰御焉。吾老矣，庶有虞于子乎？孟凫曰：“善哉！不独为遵王告也，宜书之以示世之君子。”</p>
<h3 id="题交芦言怨集"><a href="#题交芦言怨集" class="headerlink" title="题交芦言怨集"></a>题交芦言怨集</h3><p>余年来采诗撰《吾炙集》，盖兴起于尊王之诗。所至采掇，不能盈帙，然所采者多偃蹇幽仄、么弦孤兴之作，而世之通人大匠、掉鞅词坛者，顾不与焉。尝为诗曰：“杜陵矜重数篇诗，吾炙新篇不汝欺。但恐傍人轻着眼，针师门有卖针儿。”于时才笔之士不免侧目。余自此专翻《内典》，不复论诗，此集遂辍简矣。<br>今年秋，尊王复以近作见视，且属余为剪削。余告之曰：“古人之诗以天真烂熳，自然而然者为工。若以剪削为工，非工于诗者也。天之生物也，松自然直，棘自然曲，鹤不浴而白，乌不默而黑。西子之捧心而妍也，合德之体自香也，岂有于矜颦笑、涂芳泽者哉？今之诗人，骈章丽句，谐声命律，轩然以诗为能事，而驱使吾性情以从之。诗为主而我为奴，由是而膏唇拭舌，描眉画眼，不至于补凑割剥，续凫断鹤，截足以适屦，犹以为工。未至也如是，则宁复有诗哉？”吾之所取于吾炙者，皆其缘情导意，抑塞磊落，动乎天机而任其自尔者也。通人大匠之诗，铺张鸿丽，捃拾渊博，人自以为工，而非吾之所谓自然而然者也。尊王之学益富，心益苦，其新诗陶洗熔炼，不遗馀力矣。而其天然去雕饰者，自在西施之嫣然一笑，岂不益增其妍而合德，亦何恶于异香也哉？<br>余非针师也，而卖针于吾门者，人尽如尊王，则老妪之反唇于饮光者，固将嗑然而笑，而余亦可以无傍人着眼之叹矣。《吾炙集》中有周茂之、许有介及宗人幼光者，皆能为针师者也。它日相见，其以吾言质之。</p>
<h1 id="有学集卷二十"><a href="#有学集卷二十" class="headerlink" title="有学集卷二十"></a>有学集卷二十</h1><p>。序</p>
<h3 id="李叔则《雾堂集》序"><a href="#李叔则《雾堂集》序" class="headerlink" title="李叔则《雾堂集》序"></a>李叔则《雾堂集》序</h3><p>河滨李子叔则不远数千里，邮寄所著《雾堂集》，以唐刻石经为贽，而请序于余。叔则手书累幅，执礼恭甚。以余老于文学，略知其利病，谓可以一言定其文。余读之赧然，感而卒业，欷叹息焉。<br>昔者炎正之季，搀抢刺天，雒交斗，文章崩裂，金铁飞流，侧古振奇之士与运气俱作，西极文太青实为嚆矢。其后二十馀年，而叔则代兴，人咸谓太微之冢嫡也。余尚论秦学，于朝邑得二韩氏。苑雒之文奥而雄，五泉之文丽而放，皆自立阡陌，不倚傍时世者也。以古今之学准之，二韩逶迤乐易，流而近今，而其基址则古学也，是谓今而古。太青诘盘兀，峻而逼古，而其梯航则今学也，是谓古而今。叔则含茹陶铸，旁摭曲绍，其在二韩、太青、季孟之间乎？文章之道，得失寸心。精魂离合，意匠互诡。陆士衡有言：“游鱼衔钩，而出重渊之深；翰鸟缨缴，而坠曾云之峻。”文之为钩也、缴也，虽巧于命物者，莫能状也。李商隐之序元结曰：“重屋深宫，但见其脊；牵长河，不知其载。死而更生，夜而更明，其几矣乎。”吾读叔则文至《詹言》、《论辨》诸篇，穿穴天咫，笼挫万物，罕譬曲喻，支出横贯，眩掉颠踣，若寐若厌，久之如出梦中。此则文心恍忽，作者有不自喻，宜其借目于我也。举世叹誉，叔则徒骇其高骋厉，疾怒急击，驱涛涌云，凌纸怪发，岂知其杼轴馀怀有若是与？文章之在天地，犹大海也。古之文人才士发颖竖者，皆盘回γ流之中，迢然出者也。<br>叔则才力雄健，既已绝流文海，以余老为没人也，就而问涉焉，则更有喻于此。巫师之求雨，为坛国门之外，植缯祭鱼，为龙于其方，舞而祷焉，恐其不我降也。李靖之行雨灵山也，置水器于马鞍，滴水及鬃，则平地三尺矣。余巫师之求雨者也，吁嗟号兆，智不出豚蹄膊脯间，自顾其陋，不免哑然一笑。叔则灵山之行雨者也，天瓢在手，霹雳起于足下，掉鞅簸顿，不崇朝而雨四海，飞蓬小草，弱丧而不自持。漂沉于风鬃雾鬣之馀者，亦已多矣。斯又余之所窃惧也。<br>既为叔则定其文，并为读叔则之书者告焉。若夫危苦激切，悲忧酸伤，樊南之三叹于次山者，周览叔则之文，历历然捣心动魄，而论次则姑舍是。《诗》不云乎：“我闻有命，不敢以告人。”叔则闻余言也，欷叹息，殆有甚于余也哉。</p>
<h3 id="吕季臣诗序"><a href="#吕季臣诗序" class="headerlink" title="吕季臣诗序"></a>吕季臣诗序</h3><p>浯溪之士游于吾门者十馀人，皆怀文抱质，有邹鲁儒学之风。吕愿良季臣，其裒然者也。季臣深沈有心略，粪溲章句，书生思以齿牙颐胲，自见于当世，处师资朋友，皆有恩义，非苟为鸟集乌举者，数蹈省门不见。收有子，少而才，熊熊然，角携以见于余，曰：“是能奉雉而从吾矣。”沸唇电发，损七尺以争数茎，覆巢破卵，命如悬丝，创巨痛深，形销骨折，缠绵淹顿，然后即死。其可伤也。<br>呜呼！季臣生盛世，荫华胄，前歌后舞，左丝右壶，咸阳之赵李、江左之王谢也。国破家亡，年衰岁暮，束举火，轹釜待炊，季臣意殊安之，曰：“我固当如此也。”童执戈，南八啮指，楚人有国殇之祭，汉室无羽林之孤。季臣曰：“彼固已得死所，以乌鸢为嬴博可也。”长贫长病，非鬼非食，揽枯骨为行尸，指白日为长夜，投杯覆醢，抚几槌床，叹莒鄣之嫠妇，泣东海之寡母，以为毋负须眉，有 巾帼，未尝不目光射炬而哭声坏墙也。呜呼！季臣晦名窜身，有才无时，似西京之赵卿；而不克思遗老，表章于经术。羁旅放废，丧厥元子，似东海之冯敬通。而不克阖门讲习，自厉于词赋。知季臣者，如是而已矣。其深知季臣而痛惜之者，以谓季臣智深勇沉，如其不死，可追蹑南渡之王道甫、陈同甫。季臣之子骨腾肉飞，不幸而早死，已接踵靖康之赵次张、龙伯康。青史不磨，碧血已化，叙汉末之英雄，探□□之遗传，国有人焉，亦俟诸后死而已矣。<br>往者余道武林，季臣病剧，扶携出见，气息支缀，屏人执手，闵默无一言，寒灯青荧，惟两泪覆面耳。又十馀年，季臣之弟留良蒿目江河，横流未返，忧其兄之遂抑没于土中也无已，而思刻其遗诗，以传于后。又以为不得余叙，季臣之视不受含者，犹未既也。呜呼！季臣西靡之冢，岂痛陈根；南枝之坟，讵悲宰木？余之所以不死季臣者，执简渍纸，遂如斯而已乎。呜呼！是余之罪也夫。</p>
<h3 id="陈乔生诗集序"><a href="#陈乔生诗集序" class="headerlink" title="陈乔生诗集序"></a>陈乔生诗集序</h3><p>词林资序班列，先后隔越，余于南海忠文公礼先一饭，握手倾肺腑，若兄弟然。乔生虽未识半面，余以为南海之弟，犹吾弟也。山河迁谢，日月逾迈，南海藏血化碧，墓木已拱。余与乔生周余夏肄，参辰阻绝，寥落于江云岭树之间。年家子黄羽可念我八十耋老，渡岭相存，携乔生手书及诗集见视。展卷吟讽，涕涔淫渍纸不能收。<br>嗟乎！铜马竞驰，金虎横噬，九婴暴起，十日并出，心穷填海，力尽移山，原轸之归元如生，霁云之断指犹动，千秋而下，徘徊凭吊，靡不骨惊肉飞，发植毛竖，而况于同官为僚耶？许助大厦并压、横流胥溺者乎？又况于一死一生、冥明长慕，恨不得抗词同日、舐面视含者乎？读乔生之诗，而想见其已事恸哭誓师，创残饮血，既已怒为轰雷，笑为闪电矣。炎风朔雪，俨然傅芭伐鼓。楚祀未艾，陈庭之矢集隼而终苦。周府之玉，化蜮而能射。《自悼》之章，《七哀》之什，长怀平陵，永言金鉴，鲁阳之落日重晖，耿恭之飞泉立涌，岂犹夫函书眢井，但记庚申恸哭荒台，徒传乙丙而已哉！若其学植富有，才笔日新，以风雅为第宅，以《骚》《选》为苑囿，缛绣怆弦，蒙荣集翠，南海盱衡告余有火攻伯仁之□叹，固无待于余言也。<br>老人冬序，百感交集，薄寒中人，酌羽觞饷荔枝酒醺然命笔。寒灯青荧窗纸，如有神物下瞰。封题辍简，趋寄乔生，为我写一通，焚之文忠墓前，以当大招，斯余之志也夫。</p>
<h3 id="李缁仲诗序"><a href="#李缁仲诗序" class="headerlink" title="李缁仲诗序"></a>李缁仲诗序</h3><p>缁仲年舞象，长蘅携以过余。于时缁仲丰神开朗，须眉如刻画，握笔数千言，旋风骤雨，发作于行墨之间，虽老于文学者，靡不望而却走也。抠衣奉手以见于先生长者，肩随步趋，悛悛无子弟之过微。窥其志气，如天马之长鸣，秋鹰之整翮，不可以驾驭束缚。又如天外朱霞，映望倒景，非可以人世尘坌与之梯接也。世故迁流，遇合寥廓，长蘅戢景菰芦，缁仲肘足场屋，日月逾迈，祸乱侵寻。于是乎为退士，为旅人，为乞食之贫子，为对簿之累囚，秃袖敝衣，苍颜白发；如命侣之阳雁，如绕树之越鸟，伶仃彳亍，羁栖憔悴。向日之缁仲，鲜妍轩举，颓然不复可以别识。而文章之气，隐现于眉目之间，作为诗歌，倾江洒海，学益富，才益老，神益王，人之口去目瞪，望而却走，视昔有加无不及焉。盖其少壮时禀长蘅兄弟之家训，闻孟阳诸公之格论，学有师承，文有原本，而又以盛年高才，流离坎，箕毕之雨风，龙汉之水火，天运人事，盘互参错，皆足以磨厉其深心而锉削其客气。故其境会遘适，支离复逆，皆用以资其为诗。而其才华志意渐归平实，抒情征事，仗缘托物，远师香山，近仿石田，于世之蝇声蚓窍、声转喉而吟拥鼻者，邈乎不相及也。欧阳子有言：“诗能穷，人必穷者，而后工也。”岂不信哉！<br>缁仲故多风人之致，青楼红粉未免作有情痴。孟阳每呵余：“缁仲以父兄事兄，而兄不以子弟畜缁仲。狭邪冶游，不少沮止，顾洋洋有喜色者，何也？”余曰：“不然。伶玄不云乎：淫于色，非慧男子不至也。慧则通，通则流，流而后返，则所谓发乎情而止乎理义者也。佛言：一切众生皆以淫欲而正性命，积劫因缘、现行习气、爱欲钩牵，谁能解免？而慧男子尤甚。句令阿难不入摩登之席，无垢光不食淫女之咒，则佛与文殊提奖破除，亦无从发启。缁仲慧男子也，极其慧之所通，通而流，流而止，则其返而入道也不远矣。不如是，而以危言督责，以道理讽谕，听而止之，犹为隔日之疟，而况其不止乎？”孟阳闻余言，以告缁仲，交相喜也。今孟阳仙游十年所，余年逾七十，缁仲亦冉冉老矣。缁仲篇什中所为留连婉娈、欷惜别者，晓风残月，今复何在？佛典言：人为淫术所加，如鱼象被钩，如山羊捉刀。人手如日月，为罗祜所厌。其得脱也，如大象从半得解，如醉得醒，如厌得寤。缁仲或已得脱矣，亦将醒且寤矣。困穷连蹇，丧乱艰辛，皆所以弛缰释半、舍钩牵而苏厌蚀，其进而之道也近矣。香山有言：不觉路之返也，不空门之归也，将安返乎？将安归乎？<br>余衰晚病废，刳心禅诵，见缁仲近刻，为之戚戚心动，追思与孟阳绪言，因牵连书其后。缁仲曰：“吾本无梦，安有寤寐中之人尚以梦心相告语耶？故当冁然一笑也。”</p>
<h3 id="学古堂诗序"><a href="#学古堂诗序" class="headerlink" title="学古堂诗序"></a>学古堂诗序</h3><p>呜呼！自耀州其颓，三水奄没，而余关中之师友矣。丑寅之间，郭胤伯与泾华数子从我于请室，所谓知我桑落之下者也。更十馀年，余老不能死，不比于人数。而圣秋唁我白门，投诗慰藉，誓欲收南极而抵穷尘，余心感之而滋惑焉。久之而属余论诗，则余请论圣秋之诗。<br>余往与泾华数子言诗，以为自汉以来善言秦风，莫如班孟坚；而善为秦声者，莫如杜子美，其著作甚备。而今之采秦风与其诗也，又有异焉。请推言之，而姑与圣秋为，其可乎？春秋之世，孔子所删定三百五篇，吴越荆楚皆无诗，惟秦有之。缪公既霸西戎，而哀公感申包胥之义，兴师救楚。匡正以班处宫，倒行逆施。□□ 之俗，《无衣》之诗，陈义甚高。秦之所以滋大也，然实自申包胥之哭发之。包胥之哭秦庭也，三日三夜，不绝声泪。尽而继之以血，此亦天下之至哀也。当其号哭之时，飘风之叫嚎，林木之畏惧，鬼物之吟啸，飞鸟走兽之踟蹰踯躅，靡不相其悲、助其哀，而况于人乎！故其《诗》曰：“岂曰无衣，与子同仇。”又曰：“岂曰无衣，与子同袍。”哀公之赋《无衣》，盖亦欷烦酲、泣下沾襟而不知其所以然也。包胥以哀声感之，哀公以夏声应之。季子曰：“此之谓夏声。能夏则大，其《无衣》之什乎？”人知《无衣》之什为秦风、为夏声，而不知包胥之一哭，足以荡吴氛、嘘楚烬、厉秦忾。噫！气怒吁。激叱吸之声，至今在天地间，谓楚无诗也，其可乎？子美丁天宝之难，间关行在，麻鞋见天子，与包胥之重茧何异？暂时间道剪纸《招魂》《北征》诸什，其为秦庭之哭也，亦已哀矣！人知子美之为秦声，而不知为楚哭也。至今读其诗，茂林之玉碗，宛然再出；昭陵之石马，如闻夜嘶。厉河朔忠义之气，追宣光收复之烈，抑塞磊落，感激涕泪，与郭、李之元功伟烈并存宇宙间。谓包胥之哭足以复楚，而少陵之诗不足以张唐也，其又可乎？<br>圣秋，秦人也，而工为杜诗。生斯世也，为斯诗也。癸甲之篇，拟于《北征》，可以兴，可以怨矣。论圣秋之诗者，谓之秦声可也，谓之楚哭可也。远追《无衣》，近效《北征》，风飘木号，鬼神吟啸。余之读之，欷烦酲，泣下而不能禁，固其所也。圣秋以哀声感，而余不能以夏声应。屏营徨，泣下沾襟，则亦为鸟兽之踟蹰彳亍而已矣。居今之世而亦曰：“秦有诗，吴无诗，则又奚为而不可也？”闻胤伯隐少华山中，尚无恙。泾华诸子，皆三秦豪杰也。圣秋以吾言寓之，其以余今昔之论秦风，有以异乎？抑亦昔不而今乎？其亦为之喟然掩卷而长叹也。</p>
<h3 id="空一斋诗序"><a href="#空一斋诗序" class="headerlink" title="空一斋诗序"></a>空一斋诗序</h3><p>紫柏大师以法门龙象唱道东南，鹿巾环杖，夹侍瓶拂，吴江周叔宗、季华二居士为高足弟子。余与季华之子安期游，为志其墓。安期殁十馀年，而安石以季华遗诗视余。余于诗老而废业，翻经之暇，辄讽诵寒山子、庞居士、傅大士诗，偈于古人诗，柴桑、辋川、香山而外，间取伊川、江门二家以送老日、助禅说。比得季华诗，盖喟然有省。杼山有言：“隳名之人，万虑都尽，强留诗道，以乐性情。盖由瞥起馀尘未泯，岂有健羡于其间哉！逐名利，耽嗜欲，斗花叶，拾膏馥，聚尘俗，膻腻之肺腑，而发清净柔软之音声，天下无有。”季华少习禅支，晚为清众，几案皆旁行四句之书，将迎多赤髭白足之侣，静拱虚房，永怀支遁，陵峰采药，希风道猷，所谓客情既尽，妙气来宅者与？其为诗也，安得而不佳？昔者远法师行道庐山，同志息心之士望风遥集。石门诸道人残章断句散落人间，飘云衣而泛香风，寥然如在天外。今紫柏往矣，而季华之诗清音落落，迥绝于稠林恶聚中。其在斯世，岂非雪池之清歌、鱼山之天梵乎？世之君子吟赏斯编而有会乎？杼山之指意，香朝钟夕，夜缓晓迟，迢然而深思焉，斯可与言诗也已矣。</p>
<h3 id="新安方氏伯仲诗序"><a href="#新安方氏伯仲诗序" class="headerlink" title="新安方氏伯仲诗序"></a>新安方氏伯仲诗序</h3><p>戊子岁，余羁囚金陵，乳山道士林茂之偻行相慰问。桐、皖间，遗民盛集。陶何寤明，亦时过从相与。循故宫，踏落叶，悲歌相和。既而相泣，忘其身为楚囚也。再过金陵，乳山游迹益广。都人士介乳山谒余者，名纸填门，诗卷堆案，翰墨淋漓，长千传为盛事。别乳山又十馀年，余老不出户，一灯丈室，作退院老僧，两耳双聋，复有上气之疾。二三亲知，落落东阡北陌间。近局无只鸡之招，樵苏无不爨之客。陈思王戴远游、佩朱绂，四节之会，块然独处，犹为临觞叹息，而况残生遗老如余者乎？<br>新安方望子携乳山书来访。余问乳山近状，视履日益强，宾客日益进，飞章联句，摇笔凌纸，精强少年畏之如轩辕，弥明以为怪物。余于是顾影长叹，自愧不如。乳山亦佛家所谓福报者与？望子奉乳山之教，以诗道相叩击，且属序其弟宝臣《涂园诗》，则余有叹焉。<br>诗之道，清和而已矣。孤桐片玉，自有天律，清也。朱弦清，一唱三叹，和也。今之为诗者，望车尘，乞泠炙，有市心焉。其诗以俗气应之，如商女赀高，不复能唱“渭城”也。竞锥刀，饰竿牍，有争心焉。其诗以气应之，如心在捕蝉，杀气著于弦上也。二方子之诗，无流僻，无噍杀，乎其音也，温温乎其德也。庶几诗人之清和，可以语温柔敦厚之教也与？南方有火鼠焉，生于火而食于火，语之以负冰之鱼、啮雪之蛆，我知其不同类远矣。斯则二方子之诗，固未必时人所崇尚，而余与乳山老人所为相视而一笑也。</p>
<h3 id="娄江十子诗序"><a href="#娄江十子诗序" class="headerlink" title="娄江十子诗序"></a>娄江十子诗序</h3><p>余息心空门，以谈诗为戒。里中二三子间来告曰：“诗病深矣。今且抹韩孟，诋欧梅，如狂如易，不可为矣，子其奈何？”余心以为忧，而不忘《扬水》卒章之戒，相视一喟而已。<br>娄江有十子者，英年华胄，含章秀发，相与摩砺为声诗，都人士望风却避。顾以余为可与言也，相与鼓箧而请事焉。余读之卒业，欣欣然有喜色，而告之曰：古之为学者，莫先于学诗。诗也者，古人之所以为学也。非以诗为所有事而学之也。古之人十有三年学《乐》、诵《诗》、舞《勺》，十五成童舞象，春诵，夏弦，秋学礼，冬学书。其于学诗也，没身而已矣。师乙之论声歌也，自歌颂、歌雅以逮于歌齐，各有宜焉。自宽柔静正以逮于温良，能断之德，各有执焉。清浊次第，宫商相应，辨其体则有六义，考其源则有四始五际六情。故曰：“温柔敦厚，诗教也。”古人之学诗者如是。今之为诗者，不知诗学，而徒以雕绘声律、剽剥字句者为诗，才益驳，心益粗，见益卑，胆益横，此其病中于人心，乘于劫运，非有反经之君子循其本而救之，则终于胥溺而已矣。今吾观十子之为诗也，直而不倨，曲而不屈，抑之而奥，扬之而明，曲直繁瘠，廉肉节奏，非放心邪气所得而犯干也。其为人也，威仪庠序，发言有气，离经辨志，相观而善，非有意为谀闻动众者也。是夫也其有志于古之学诗者乎？赵卿之叙《孟子》曰：“帝王公侯遵之，则可以致隆平、颂清庙。卿大夫士蹈之，则可以尊君父、立忠信；守志厉操者仪之，则可以崇高节、抗浮云。此古学之典要，亦救世之针药也。”<br>吾老矣，窃有厚望于诸子，故为其序以勉焉。然吾里二三子以余为河渚之人，废书而退者数矣。闻斯言也，殆将有掉鞅摩垒、忾然而兴起者，余之忧六兹释矣乎？书之以勉娄江诸子，亦以勉夫二三子也。</p>
<h3 id="黄庭表忍庵诗序"><a href="#黄庭表忍庵诗序" class="headerlink" title="黄庭表忍庵诗序"></a>黄庭表忍庵诗序</h3><p>往余从行卷中得庭表诗。故纸蒙茸，昱昱然如有光气。展卷得《长安》、《金陵》杂感诸篇，顿挫钩锁，缠绵恻怆，风情骨格，在韩致尧、元裕之之间。盱衡抵掌，谓后来不得不推此贤，时人或未之许也。久之，庭表学殖益富，才力益老，散华落藻，惊爆都市。梅村告我平子目不虚矣。<br>余年八十，避人称寿，庭表独赋四章枉赠，金舂玉应，锵然盈耳，南丰一瓣香，深有寄托，非苟为赞颂而已。或曰：“子于庭表之诗，何知之蚤也？”曰：“吾少从异人学望气之术，老无所用，窃用之以观诗。以为诗之有篇章声律，奇正浓淡，皆其体态也。有气焉，含藏于心识，涌见于行墨，如玉之有尹，如珠之有光，熠耀浮动，一举目而可得，非是气也。于山为童山，于水为死水，于物为焦牙败种。虽有词章繁{艹仍}，匠者弗顾焉。夫子论玉有七德而终之曰：‘气如白虹，天也；精神见于山川，地也。玉之德至于圭璋特达，天下莫不贵，而其光气之著见，则田夫野人可以望而知之。’吾用望气之术知庭表之诗，亦犹夫田夫野人而已矣。”或又曰：“庭表少年贵仕，ゼ藻如春华，商音越吟，取次侧出者，何也？”曰：“夫子之论玉备矣。先之以温柔缜密，次则曰廉而不刿也，次则曰叩之其声，清越以长，其终诎然也。为诗者取温柔缜密之似，而徒以烦音软语，希世而媚俗，非玉也，珉也。温人之玉，固将化而为石。而郑人之玉，又将化而为蜮。则其为珉者，亦未可保也。吾所取庭表之诗，谓其温文密理，环璧肉好，其骨落落然，其志耿耿然，不失其所以为圭璋特达者也。斯言也，田夫野人之所不及知，而士夫大夫或不以为然，则望气之法亦有所不信。”姑书此，以序庭表之诗，他日要梅村相与极论之。</p>
<h3 id="陈确庵集序"><a href="#陈确庵集序" class="headerlink" title="陈确庵集序"></a>陈确庵集序</h3><p>嘉隆之年，吴中文章，家以声华浮艳为能事。昆山归熙甫守其朴学，言称古昔，与其韦布弟子端拜雒诵，倡道于荒江寂莫之滨。于是吴中有归氏之学。逮及百年，而确庵陈子挺生于百里之内，磨名行，砺经术，学者确然奉为大师，人皆曰：“确庵子，今之熙甫也。”确庵子顾不自以为足，捧其所为诗文，过而问于蒙叟。<br>叟读之浃旬，抚心沉思，泫然而叹曰：“昔者吾夫子知道之不行，删《诗》、《书》，定礼乐，翊《易·象》，六经之道大备。《春秋》既成，使曾子抱《春秋》、河雒北向，夫子斋戒，向北辰而拜，告备于天。六经伟矣，至春秋而始告备者，何也？”斯义也，唯文中子知之，曰：“春秋抗王而尊鲁，其以周之所存乎？《春秋》成而周存。存周者，天也。”故曰：以告备于天也。元经之作也，书成亡而具五国。援夫子存周之义，以具五国。皇极所以复建，而斯文不丧也。确庵子继铜川之志，歌《伐木》之章，茅檐土阶，讲道劝义，固将以赞《易》为司命，元经为赏罚。六经、七制之能事，研之深、讲之熟矣。苞塞演迤，作为词章，本天咫，揆人纪，盖莫不有畏天悲人、自古在昔之思焉。文中子论永嘉、皇始之事曰：“我闻有命，未敢以告人，则犹伤之也。伤之者，怀之也。”确庵子之文，其伤与怀之交乎？文乎，文乎！叟之所以泫然而叹也。<br>嗟夫！世之ゼ华藻、游光扬声者亦多矣。日及之花，非不鲜妍也。风雨之耀，非不昱耀也。本之则无，如之何？确庵子居今之世，抱遗经以道古昔，志勤言征，其道大备。后百馀年，人将以娄江一水为疏属之南汾水之曲，然后知余言之不徒也。老夫亦何冀之子振颓纲？窃敢取薛内史之词，以为确庵子赠。</p>
<h3 id="梅仙族孙诗序"><a href="#梅仙族孙诗序" class="headerlink" title="梅仙族孙诗序"></a>梅仙族孙诗序</h3><p>去吾村庄二繇旬许，确庵子之学舍在焉。江乡沮洳，蓬ワ荟蔚。确庵子偕其高足弟子梅仙族孙数十人，抠衣岸巾，讲道劝义，歌咏先王之风，若将终身焉。余尝语确庵子：“吾子之业，其在疏属之南、汾水之曲乎？吾醉不如无功，喑不如子光，而兼有二子之病。意疏体放，庶几自托于南村北渚之间。”确庵子顾其徒，忾然而叹，若不舍然而去。<br>既而梅仙奉确庵书问业于余。进而与之言，视下而言徐，俯躬奉手，温温 如也。徐而读其诗，金舂玉应，衔华佩实，有怀霜凌云之志，而无弦么徽急之韵，瞿瞿乎，忄黾忄黾乎，有君子之心焉。甚矣！梅仙之似确庵子也。昔者，河汾之徒备闻六经之义者，董常、仇璋、薛收为最。而无功答冯子华书则曰：“乱极则治，王途渐亨，房、杜诸贤肆力廊庙，吾家魏学士亦申其才。公卿勤勤，有志于礼乐，劫尘孔棘，河汾在迩，三才九畴，有伦有要。”梅仙居确庵子之门，其将备闻六经，退而为董、薛乎？抑亦执此以往，进而为房、魏乎？《记》有之：“天降时雨，山川出云。”文章声律，文人志士之云气也。旋观梅仙之诗，三色为，五色为卿，触石肤寸，氵翁集于行墨之间，荣河浮雒，山川其舍诸？东皋子纵恣诞，散五斗。既醉，拊膺浩叹，犹有刀舟羽翮之思。<br>余虽老且耄矣，不能无望于房、魏也，聊为梅仙识之，且以告确庵子。禅诵暇豫，采花酿酒，以江村一亩，当河渚之醉乡。酒人之语，良多谬误，愿梅仙勿以为笑也。或有问者，则代余指仲长之口以应。</p>
<h3 id="从游集序"><a href="#从游集序" class="headerlink" title="从游集序"></a>从游集序</h3><p>《从游集》者，确庵子评次其门弟子之歌诗，用以宣导志意、考论德业者也。汉唐以来，凡为学者，必有师。专门名家，各仞师说，而读书肄业之法，至宋之考亭、西山为大备。元季则有吴莱立夫唱道于白麟溪，宋景濂、胡仲申为其高第弟子，悉得其蕴奥。而景濂当洪武初自禁林归，浦阳方逊志执经来侍，一坐历四春秋，学成而后去。景濂送逊志之序，以为理学之渊源，人文之绝续，盛衰几微之载，名物度数之变，无不肆言极辩，而会归于大道。盖古人师资教学，或源或委，禀承古昔如此其不苟也。<br>自儒林道学之术分岐于儒家，而古学一变。自江门姚江之学侧出于经术，而古学再变。于是乎，封之以制科之帖括，龠乱之以剽贼之词章，举世胥变为俗学，而江河之流，不可复返矣。确庵子独抱遗经，居今而稽古。诸子彬彬文质，括羽镞砺。当戎马蹂躏之日，处荒江茅屋之中，衣裳如也，剑佩锵如也。其称诗也，佚而不偷，怨而不怒，商歌羽音，声满天地。以是为可以乐而穷，穷而老也。率是而行，古学可以兴，俗学可以绝，先王之诗，可以变而克正。若犹是骈花俪叶，以词赋为君子，则靡靡者，天下皆是，而确庵子亦何乐乎！有是哉。余尝尚论皇初，当九域飙回、三精雾塞之后，中山开平以干戈汗马，荡涤宇宙；金华以黼黻文章，绘画日月；其为元功一也。容刀与，陶铸宁海，麻衣碧血，树三百年节义之帜。泮宫之阙祀也，祖庭其舍诸？此则确庵子与诸子之责，而余未能以极论也。姑为序于此，以引其端。</p>
<h3 id="杨弱生且吟序"><a href="#杨弱生且吟序" class="headerlink" title="杨弱生且吟序"></a>杨弱生且吟序</h3><p>泰和杨弱生不远二千里，访余于江村。问其何以治行，曰：“漳江多茉莉花，吴中多书，载花满棹，易书盈车，谒夫子而还，吾事办矣。”余听然喜之。已而，出其诗为贽，且请一言。余告之曰：“异哉！子之载花易书也。吾未诵子之诗已前，知子之能诗也。茉莉之在此方，篱落间物，充女郎簪佩耳。西竺则谓之摩利，又云奈奈，女之所生也。又云花，花可以结也。西天供佛以华为最胜，以其清净离秽、腾芬散馥，殊异于凡草木也。子之于是花也，珍惜爱护，出入与俱，其于染香也深矣。其为诗也，宜素而馨。古之人有以爱妾换剑、换马者，有以法书换白鹅者，其声价颇为不类。今以软净之花易殊妙之书，名花倾国，故足相当金谷兰亭，不妨敌对。此博易之奇局、词苑之美谭也。其为诗也，宜殊而丽。品花于茉莉，清香靓Ц、便娟旖旎，犹胜侍中之有素女、雪儿也。五车之书，则端人圣士、朝冠衮衣不可亵昵者也。以彼易此，舍艳质而罗素书，其志意去世人远矣。其为诗也，宜洁而芳。花之香，馥鼻而泽身；书之香，染神而浃骨。花之香，随风而闻人华也；书之香，逆风而熏天华也。舍人华之香，而易牛头ヤ檀逆风上妙之香，其为博进也，不已奢乎！吾闻忉利天殿南有波质拘耆罗树，谓之天树王，其花开，敷香气周遍三千里。诸天共坐其下，闻香欢乐。子今载书而归，坐天树，闻天乐，舍夫天鼓，共演妙音，其于诗亦何有？”杨子避席曰：“虽然，请终教某以诗。”余展卷快读，曰：“信矣！余故前知子之能诗矣。”遂抽《初学集》一编酬所赠花，而酌酒以为别。</p>
<h3 id="徐子能黄牡丹诗序"><a href="#徐子能黄牡丹诗序" class="headerlink" title="徐子能黄牡丹诗序"></a>徐子能黄牡丹诗序</h3><p>唐人宴集赋诗，必有人擅场。升平公主之席，李端擅场；送王相镇幽朔，韩擅场；送刘相巡江，钱起擅场。唐人夸之，以为太平盛事。往者国家全盛，淮海繁华，广陵郑超宗家园有黄牡丹之祥，盛集文士，宴赏赋诗，糊名驰书，属余题首。余推南海黎美周第一。超宗镌赠金爵，以旌异之。美周方应进士举，徐子子能赋《黄牡丹状元诗》，一时呼美周为“黄牡丹状元”。此亦承平盛际唐人擅场之流风也。都会焚毁，英俊凋伤，郑生侠骨，久付沙场；黎子文心，尚馀碧血。<br>余归心法门，灰冷梦断，维扬昔游，杳然龙汉劫外矣。吴门牡丹时陈，子明偕子能属和美周遗什，子能遂得一百馀首，贯花结，香粉散落，吴人传写，为之手馥。仆本恨人按湖湘红豆之歌，听秦淮商女之曲，则为之顾影骨惊，悲不自禁。情之感人，固其所也。子能属疾数载，寝室空床，萧然如道人禅老，不谓其情澜才海，波谲云诡，倒囊而出，一至于此。吾读《内典》，劫火初起，烧须弥山，王菩萨能以一口唾之令灭，复以一口吹之令即起。吹唾一口，起灭同时。子能身当劫后，缘情托物，能使扬州烟月、江左文章攒花簇锦，涌现尺幅之上，安知劫火起灭，不在文人笔端一口吹唾耶？余言及此，林下水边，又欣欣然有喜色矣。</p>
<h3 id="小山堂诗引"><a href="#小山堂诗引" class="headerlink" title="小山堂诗引"></a>小山堂诗引</h3><p>余观唐人嵩岳嫁女，记有瑞露之酒，酿于百花之中。其花四出而深红，圆如小瓶，径三寸馀，绿叶形类杯。折花倾于竹叶中，凡飞数巡，其味甘香，不可比状。读之每欣然流涎。又忖度以为寓言，无是事。比游钟山，遇异人授百花仙酒方，采百花之精英以酿酒，不用曲ろ，自然盎溢，乃知唐人之言为不诬。因是流观酒谱，如李肇所记郢之富水、乌程之若下，以迨九酝、三勒之属，皆人间凡酒，无足道者。《内典》言：阿修罗好酒，见天饮甘露，四天下采花，置四海中酿，海业力所持进失甘露，退不成酒，而诸天所饮甘露，皆于饮树中流出。以酿酒一事征之，为之开颜一笑，知杂林香市去人间良不远也。<br>方吾家酒熟时，吴门袁重其持施有一新诗来请序。传杯读之，清词丽句，盎溢牙齿间，笑谓：“ 重其此诗岂亦烛夜之花压枝路旁，以待倾折者耶？”人间诗句虽复妖艳绮靡，亦乾和五蕴耳。唐人记二书生为卫符卿等引还人间，折花倾酒，步步惜别，重其当趣，举斯言以告于读有一之诗者。</p>
<h3 id="杨明远诗引"><a href="#杨明远诗引" class="headerlink" title="杨明远诗引"></a>杨明远诗引</h3><p>往余游长安，见无补题扇诗：“闲鱼食叶如游树，高柳眠阴半在池。”苦爱其语，吟赏不置，行求得之，遂与定交。无补年才弱冠，风姿足映数人。今见其郎君明远名行岿然秀出行辈，其称诗则已为鲁两生、汉四老，自处于遗民故老之间，俯仰三十馀年。余之衰晚不足论，而世论之陵谷旦异，舟壑夜迁，则真可叹息也。<br>客有称明远之诗者曰：“近日之诗惩浮夸、逼侧之病，相与镌夷其圭角，磨其矜气，息徒中唐，顿辔郊岛，以求其冲和简雅之似，亦既靡然同风矣。明远体气自然，意匠深隐，得冲和简稚之真，而料简其似。亦闻西竺之鬻乳者乎。牧女之乳展转入城市，加水至于八分，则乳之味薄矣。明远之诗，西竺新构之乳也。余人则近加水之乳也。以乳喻诗，亦善喻也。”余曰：“客之言良是，然有本焉。诗以言志，古人曰：‘武亦以观诸子之志。’明远高才盛年，遁迹自引，疏布不厌，妻子冻馁，长篇短咏，矢诗遂歌，声满天地，响振林木，斯世载笔墨、负丹铅、颂公燕而赋铙歌者，鸾凤之下，视即蛆不已寥廓耶？《怀古》十章，明远之志在焉。谢皋羽之诗，长留天地间者，微斯人，谁与归？经言：云山有草，牛若食者，即得醍醐。又，此牛唯饮雪山清水，所有茹退，最为香洁。客谓明远之诗，西竺新构之乳。吾皆以为雪山之醍醐也。雪山之醍醐，茹草饮水而得之者也。城市之水乳，又安足辨乎？”无补曰：“补蚤以诗受知于先生，盍有以长吾子之诗。”遂书是言以复之。</p>
<h3 id="王翰明诗引"><a href="#王翰明诗引" class="headerlink" title="王翰明诗引"></a>王翰明诗引</h3><p>春秋诸侯之大夫朝聘会盟、宴享酬酢，皆相率而赋诗。赵武曰：“武亦观诸子之志。”余尝徘徊追慕，以为春秋战争之世，其卿大夫雍颂暇豫，登歌赋咏，若是乎有先王之遗风焉。已而翻阅天水遗文故事，汪水云、黄冠南归少帝，赋诗有“寒梅几度”之句。旧宫人即席赠别，《长相思》、《望江南》二十馀阕，每一读之，薄寒中人惨凄增欷，自有乾坤以来，伤离恨别，未有甚于此者也。或者曰：“观春秋卿大夫中华燕乐之雅，而益重夫弗刂令支、斩孤竹，悬车束马之功；观天水旧宫人故都离别之悲，而益深夫传金凤、抵黄龙，襄樊鄂渚之恨。”余老而失学，史学荒落，未知斯言之云何也。<br>定兴王翰明，吾友鹿伯继、孙钟元之高弟，北方之学者未能或之先也。渡江而南，东国之人伦、西都之宾主，云合景附，定交结契，投赠惜别之诗二百余章，可谓极盛矣。余观卷中之诗，雍颂言志，有似春秋之卿大夫。哀伤激越，泣禾黍而泪山河，又有似乎天水之遗悲也。赵武曰：“武亦观诸子之志。”观诸子之诗，而其志可知也。观诸子之志，而翰明之诗之志，又可知也。嗟夫！伯继之墓草久宿，而余则老且废矣。翰明归，以诗卷视钟元，钟元其将泣春秋卿大夫之后乎？抑且以遗民故老，吊水云而伤和靖乎？吾又以观钟元之志也。</p>
<h3 id="二王子今体诗引"><a href="#二王子今体诗引" class="headerlink" title="二王子今体诗引"></a>二王子今体诗引</h3><p>唐有天人费氏告宣律师阎浮提，世间臭气上熏于空四十万里，正直光音天，诸天清净，无不厌恶，唯香气上熏破之，故佛法中香为佛事。今佛所取ヤ檀兜楼婆上妙之香，此方无有。汉世西人贡香，宫门上著豆许，闻长安四面十里，经月不歇。今皆漂沈厕溷中，唯伊兰臭秽充满三界，诸天ê之。改令此世界中得以文字妙香代为佛事，于是奎璧图书之宿，东指牛斗吴会之墟，帝车炳然。词人才子排珠林而比玉府者，高杨已降，于斯为盛。娄上复有二王子怿民、虹友出焉，ヤ檀楼婆上妙之香，此方所无者，今遂郄车而载，可异也。<br>二子为今体诗，精蓥为骨，轻清为韵，有色有声，非烟非火。净名钵中贮香，积饭香气，著人肠胃，七日而后消。咏二子之诗，仿佛似之。牛头ヤ檀产于摩耶罗山，与伊兰丛生，过者弗视也。及其条枝布叶、芳香酷烈，伊兰四十由旬之臭，一瞬灭熄，天帝乃始择而采之。修罗兵斗用以止血，善法堂之战胜，得草木之助焉。二子为太原文肃公曾孙，趾美三兄，袭其父奉常之余芳，生长ヤ檀林中，与伊兰迥绝，又况条枝布叶之日乎？<br>今将出其诗，与吴会君子宣芬散馥，普熏世界，而余以一言先之，后有撰感通传者，谓文字妙香能熏洗阎浮提劫中刀兵凶疫臭恶之气，胥愿以文章为佛事，其将用斯言为表报乎？呜呼！吾有望矣。文肃策勋在政府，箕裘在子姓。韩相五世，汉貂七叶，踵西京袁杨之后，实唯太原续州盛事。述者故应，不一书之。余姑叙其诗而未能及也。</p>
<h3 id="五石居诗小引"><a href="#五石居诗小引" class="headerlink" title="五石居诗小引"></a>五石居诗小引</h3><p>往游云间，见生甫屠羊食牛诗，爱其以诗句作佛事，可作此土伽佗。今来钱城，读五石居诗，风神散朗，意匠萧闲，乃知生甫真诗人也。时人沉湎俗学，掇拾，夸诩汉、魏、三唐，如以嚼饭喂人，徒增呕哕耳。生甫闲情道韵，在眉山、剑南之间。隐囊游屐，信笔点染，云霞横生，烟波蹙沓，固不屑与时人争名，而时俗之螽丑蝇营者，亦莫得而干之。此所以为诗人也与？生甫秦川贵公子，一麾出守，载廉石以归，补衣竹杖，居然道人也。然吾相生甫，方颐丰下，两颊光气隐隐，以为晚年当有遇合，为功名富贵中人。生甫闻而笑之。<br>吾年八十，每搜寻史册中老人作伴侣。吴季子年九十，能将兵伐陈，苏长公以为仙去不死。太公七十起于屠钓，牧野鹰扬正在百岁时。安知生甫晚遇不如此两人耶！陆放翁九十馀，尚不忘北定中原。生甫更二十年，犹与放翁相望，晚年据鞍横槊，诗篇当益壮，不但如放翁之行吟策杖，终老于兰亭、禹庙间也。云将年九十，亦吾老友也。书之于生甫诗后，把示云将，开颜一笑。他时以跃马食肉责报于蔡泽，恐不吾偿也，则以云将为征。</p>
<h3 id="李梅公唱和初集序"><a href="#李梅公唱和初集序" class="headerlink" title="李梅公唱和初集序"></a>李梅公唱和初集序</h3><p>盘根仙李，长庚新谪于人间；积庆璇源，张星旧驻于天上。媲兹嘉耦，嗣以徽音。思美人兮西方，降帝子兮北渚。阳律六，阴律六，吹凤管以参差；前唱于，后唱喁，拊鸾歌而叶应。珊瑚笔格，缘沈之管交挥；玳瑁书签，云母之笺双劈。花深网户，每刻烛以分题；燕乳绮疏，或摊书而征事。芙蓉秋水，笔花与脸际争妍；杨柳春山，烟黛并眉间俱妩。东吴才子，金闺传内史之篇；南国佳人，玉台写令娴之什。珠林琪树，洵彤管之美谭；金柯玉枝，实天潢之盛事。丹楼烟，朱邸灰飞，交语而肠断。白衣登车，则泪沾红袖。猗与燕婉，娈彼鸿休。在御之琴瑟依然，中庭之兰玉滋长。雕轩文驷，骖玉马以北朝；翟鞠衣，伴角巾而东下。水精帘幕，镇日焚香；云母丹黄，千年辟蠹。轮依桂树，无复月孤；矢激莲花，惟应天笑。岂若敬通见抵，但对孺人，子美漂流，长随妻子；又况衡阳飞雁，空约刀环，兰渚鲤鱼，难传锦字。望日归于六诏，怨其雨于三春哉。伊余生ㄗ之年，爰有齐牢之遇。绛云东阁，绿窗署禁扁之新题；红雨西泠，紫陌诵夭桃之丽句。劳劳尾，依依白头。茗碗熏笼，杂居烟爨。缥囊缃帙，夹注米盐。笑十指于悬锥，嗟满头之蓬葆。怜兹憔悴，睹此芳华。托副墨以归诒，俾杀青而传写。愿借光明于东璧，敢希颦蹙于西家。沈香小像，庶几得染妙熏；刻玉芳名，抑亦附垂墨会云尔。</p>
<h3 id="许夫人啸雪庵诗序"><a href="#许夫人啸雪庵诗序" class="headerlink" title="许夫人啸雪庵诗序"></a>许夫人啸雪庵诗序</h3><p>岁聿云暮，灯火萧然。禅榻鬓丝，久断游仙之梦；木鱼经卷，长为退院之僧。茂苑许夫人刻镂苕华，问遗裙布，致词老人，俾为其序。偶拈数韵，继以长吟。穷冬而光风拂衣，Ё寒而落华满席。仙人失定，为雪池之歌声；迦叶闻琴，依须弥而狂舞。声尘或诏为禅刺，钗钏每漏于戒针。意蕊不飞，心华乍释。徐挑灯而终卷，乃抚几而长叹。娈彼淑姬，猗欤雕。以薛瑶啖香之质，挟谢韫咏絮之才。树本迎风，华能烛夜。华宫寂历，望青莲兮，未来橘社迢遥，掩明而自媚。情文绮互，笔墨横飞。留赵后之裙，当风欲举；拥樊家之髻，顾烛自怜。固已令才子色飞、道人心死矣。及乎翟 承恩，雕轩即路，拥东方之千骑，将南国之九雏。漳水东流，铜台高揭。洛妃乘雾，羡翠袖之英雄；妓女望陵，吊黄须于冥莫。邯郸道上，炊熟黄粱；苏门山头，岭闻清啸。金人辞去，铜狄制成，靡不清泪如铅、长歌当泣。秋虫炎热，朝槿荣华，斋素三时，琴心一曲。貂裘羽箭，歌出塞以望归；霞帔星冠，裹厌禳之装束。殆将携烟景、凌绛河、吟太霞、讽晨启。玉山曲宴，伴戴胜以长谣；小有灵音，弹云敖而属和。岂犹夫陇西赠答，但忆芳香；蜀女风流，徒吟沟水而已哉。嗟夫！长眉如雪，秃笔无华。文愧燕公，敢序昭容之集；才惭孝穆，谁定玉台之词。以我道心，研兹仙趣，西池南岳，或现幻身。童初易迁，尚行欲界，庶兹慧业，不阂尘劳。谨承彤管之诒，窃比琼枝之报。</p>
<h3 id="赠黄皆令序"><a href="#赠黄皆令序" class="headerlink" title="赠黄皆令序"></a>赠黄皆令序</h3><p>绛云楼新成，吾家河东邀皆令至止，砚匣笔床，清琴柔翰。挹西山之翠微，坐东山之画障。丹铅粉绘，篇什流传，中吴闺闼，侈为盛事。南宗伯署中闲园数亩，老梅盘，柰子花如雪屋。烽烟旁午，诀别仓皇。皆令拟河梁之作，河东抒云雨之章。分手前期，暂游小别，迄今数年往矣。今年冬，余游湖上，皆令侨寓秦楼，见其新诗，骨格老苍，音节顿挫，云山一角，落笔清远，皆视昔有加，而其穷亦日甚。湖上之人，有目无睹。蝇鸣之诗，鸦涂之字，互相题拂，于皆令莫或过而问焉。衣帔绽裂，儿女啼号，积雪拒门，炊烟冷突，古人赋士不遇，女亦有焉。吁其悲矣！沧海横流，劫灰荡埽，留署古梅老柰，亦犹夫上林之卢橘、寝园之樱桃，斩刈为樵薪矣。绛云图书万轴，一夕煨烬，与西清东观琅函玉轴，俱往矣。红袖告行，紫台一去。过清风而留题，望江南而祖别。少陵堕曲江之泪，遗山续小娘之歌。世非无才女子，珠沉玉碎，践戎马而换牛羊，视皆令何如？皆令虽穷，清词丽句，点染残山剩水间，固未为不幸也。河东湖上诗，最是西泠寒食路，桃花得气美人中。皆令苦相吟赏，今日西湖追忆，此语岂非穷尘往劫？河东患难，洗心忏除，月露香灯，禅版净侣萧然。皆令盍归隐乎，当属赋诗以招之。</p>
<h1 id="有学集卷二十一"><a href="#有学集卷二十一" class="headerlink" title="有学集卷二十一"></a>有学集卷二十一</h1><p>。序</p>
<h3 id="楞严志略序"><a href="#楞严志略序" class="headerlink" title="楞严志略序"></a>楞严志略序</h3><p>嘉定郡治中，梵刹相望，楞严讲寺为最。有宋嘉至有明万历间，灾燹荐仍，夷为甲第。紫柏大师可公赋诗吊之，矢誓兴复。上足密藏开公亲承嘱付，克副弘愿。入都城，请赐藏以镇山门，又请缮刻方册，流通净场。于是乎像设庄严，钟鱼肃穆，琅函玉笈，涌现人间。楞严之胜，遂为方内冠。又二十馀年，白法琮公以耆年宿德，聿来住持。大殿山门，次第告成，经坊僧田，规制详备。以其间辑此寺碑版文字，表著典复建立之始末，名曰《楞严志略》，而属余为其序。<br>余惟寺为宋长水大师公笺疏《楞严》之地，讲演之日，天雨宝花，遂赐“楞严 ”之号。其疏义语简而义丰，事详而理密，荟撮有唐惠振、悫氵允诸家之长，含摄贤首五教、起信五重之要，笺解名家未能或之先也。自孤山圆公、吴兴岳公张皇台衡之教，以台家三观映望《楞严》，假梵僧之悬谶，为佛顶之法印，而《楞严》全经之眼目，或几乎改易矣。天如则公传天目之心宗，刊定会解，独取孤山、吴兴两家，奉为标准，长水以下，皆左次莫与抗行，讲席流传二百馀载。识者谓今日之《楞严》，非如来之《楞严》，而山家之《楞严》，抑亦山外之《楞严》，而非山家之《楞严》也。呜呼，岂不重可叹哉！交光鉴师奋乎百世之下，埽除三观，别出手眼扫之，诚是也。而总别之相未晰，分配之执滋甚，诤论弘多，聚讼莫决，则亦皆沿流扬波，而未溯其本源也。余博观诸家笺疏，平心而论之：长水初参琅琊，觉禅师问清净本然云：“何忽生山河大地？”觉依其言，抗声而答，遂领旨于言下，归而诠解此经。昔人以为华严、圆觉、楞严、起信一真，法界常住，真心一以贯之者也。洪觉范倚恃宗眼，一笔抹杀，目为义解讲师，夫岂得为公论乎？长水既问道琅琊，又从灵光敏传贤首教。灵光，天台之人也。清凉大士咨杂华于大诜，习止观、法华等疏于荆溪，参决南宗于牛头径山。古人学无常师，群机尽摄，类如此也。长水于台衡之宗，岂不了然？其注经则以《楞严》还楞严，未尝执泥三观，私为家珍。斯非所谓毁相泯心，开前疑而决后滞者乎？十门分别，首标起教因缘曰：“为克示真三昧。”故其云克示真三昧者，盖指如来告许有三摩提，名大佛顶、首楞严、王一门，超出妙庄严路之语也。遂从而演畅之曰：“乃至讽叹金刚王三昧，敕选圆通，成就圣位，破趣辨魔，皆为此三昧也。”一经中修行方便，总别法门，挈领提纲，无复馀蕴矣。始经台家之遮表，继遭禅宗之诃斥，妙义宛然，莫有启其缄而发其键者。辟如摩尼宝珠沈锢于沙泥瓦砾之中，莫或省视，而曰：“此中无复有如意珠也。”可不惜哉！余窃谓宋之有长水，犹唐之有圭峰。圭峰为荷泽法嗣，而归宗于华严。长水由琅琊发悟，而归宗于楞严。此皆性相之标指，修证之津梁也。当今之世，魔外昌披，法流灭息，此寺属长水缘起，又方册、法宝流通之所，演海眼欲绝之灯，绍法流如线之绪，岂非末法之急务哉？涅谓首楞严者，一切事究竟坚固也。知楞严所以名寺之意，则如来之开示，长水之笺疏，紫柏密藏之修复，公之建立，一切皆究竟坚固宝华楼阁，劫火不能灰毗，岚风不能破者，固将一展卷而得之矣。<br>公得《楞严》三昧，了悟静极光，通达寂照，含虚空之偈，不减长水之清净本然。故于其属序也，为疏通其说以告之。将此深心奉尘刹是。则名为报佛恩。是固首楞希有之宗旨，而住持斯寺与护法者所当共勉也。</p>
<h3 id="金刚经了义引"><a href="#金刚经了义引" class="headerlink" title="金刚经了义引"></a>金刚经了义引</h3><p>元实居士注《金刚般若经》，名之曰“了义”，举似蒙叟。蒙叟展阅一过，合掌赞叹曰：昔在隋朝，益州新繁县王李村有书生苟姓者，于村东空中，四面画空书经，语人曰：“我书《金刚般若经》，使诸天读之耳。”自后霖雨，洪流泛溃，此地方丈馀间，如堂阁下无滴雨沾湿。牧童每就避雨，而人莫知其由也。武德初，有西梵僧至此，作礼如向塔庙，村人异而问之。僧曰：“此有《金刚般若经》，诸天置盖，不绝供养，敢不顶礼耶？”村人乃省苟生写经之处，遂甓严栏护之。苟至斋日，供养瞻礼，往往闻天乐之声。夫苟生之写经，画空无迹，灵感如斯，况乃书而读、读而信、信而解、解而笺释疏通，为人演说者耶？我知居士注是经已，必有吉祥云拥覆其上，团结如伞。盖萧辰良夜，天乐琅琅，自然敷奏，但肉眼不能见、俗耳不能闻尔。</p>
<h3 id="憨山大师梦游全集序"><a href="#憨山大师梦游全集序" class="headerlink" title="憨山大师梦游全集序"></a>憨山大师梦游全集序</h3><p>憨山大师《梦游全集》，嘉兴藏函止刻《法语》五卷。丙申，龚孝升入粤，海幢华首和尚得余书，扌建椎告众，访求鼎湖栖壑禅师藏本，曹秋岳诸公缮写归吴。谦益手自雠勘，撰次为四十卷。大师著述，援笔立就。文不加点，字句不免繁{艹仍}，段落间有失次。东游时，曾以左氏心法序下委刊定，见而色喜，遂削前稿。今兹雠勘，僭有行墨改窜，实禀承大师坠言，非敢僭逾，犯是不韪也。<br>既彻简，乃为之序曰：佛祖阐教，以文说法。慈氏之演瑜珈，龙树之释般若，千门万户，罗网交光，郁郁乎，灿灿乎，千古之至文也。大教东流，人文渐启。遁远发于南，什肇弘演于北，椎轮大辂，实惟其始。隋唐以来，天台、清凉、永明之文，如日丽天，如水行地。大矣哉！义理之津涉，文字之渊海也。逮及有宋，教广而文烦，其最著者三家：镡津以孤亢崇教，其文裁而辨；石门以通敏扶宗，其文奥而丽；径山以弘广应机，其文明而肆。夫文而至于辨也、丽也、肆也，其城堑日以坚，其枝叶日以富，其捞笼引接日以博。浩浩乎卮言之目出，而岌岌乎津梁之日疲也。《系辞》有之：“《易》之作也，其于中古乎。”作《易》者，其有忧患乎？岂不信哉！我大师广智深慧，真参实悟，惟心识智梦授于慈氏华严法界，悟彻于清凉，被根应病，横说竖说，千言万偈，一一从如来文字海中流出。以镡津之崇教者，固其城堑；以石门之扶宗者，沃其枝叶；以径山之应机者，其捞笼引接。务欲使末法众生沾被其一言半句，皆将饮河满腹，同归于智海而后已。杂华言：金翅鸟王以清净眼观察诸龙命应尽者，以左右翅鼓扬海水，悉令两辟取而食之。大师说法，为人欲搏生死、大海水、取善根。众生置佛法中亦复如是。日者，广南缮写书生陈方侯触语悲悟，放笔发。大师博取深心，光芒昱曜，凌纸怪发善根，众生应机吸受，如方侯者历河沙劫，犹未艾也。呜呼，伟矣哉！大师与紫柏尊者皆以英雄不世出之资，当狮弦绝响之候，舍身为法，一车两轮。紫柏之文雄健而斩截，大师之文纡徐而悲惋，其为昏涂之炬火则一也。昔人叹中峰辍席，不知道隐何方。又言楚石季潭，而后拈花一枝几熄。由今观之，不归于紫柏、憨山，而谁归乎？后五百年，魔外蜂起，笃生二匠为如来使，佩大法印、燃大法灯，殆亦儒家所谓名世间出者！裨贩剽贼之徒，往往篡统系、附师承，窃窃然为蚍蜉之撼树。大师之集行，如日轮当阳，魑魅敛影，而魇寐者犹懵而未寤也。然则大师同体大悲，如作《易》之有忧患者，其何时而止乎？斯可为痛哭也已。<br>《梦游集》本初传武林天界，觉浪和尚见而叹曰：“人天眼目，幸不坠矣。”亟草一疏，唱导流通。毛子子晋请独任镂版，以伸其私淑之愿。子晋殁，三子聿追先志，遂告成事。其在岭表共事搜葺者，孝廉万泰诸生何云族孙朝鼎也。其助华首网罗散失者，曹溪法融海幢池。目及华首侍者，今种、今照、今光也，皆与有法乳之劳，法当附书。</p>
<h3 id="岭南刻憨山大师梦游全集序"><a href="#岭南刻憨山大师梦游全集序" class="headerlink" title="岭南刻憨山大师梦游全集序"></a>岭南刻憨山大师梦游全集序</h3><p>憨山大师《梦游集》，吴中未有全本。丙申冬，龚孝升入粤，余托其访求海幢华首和尚，得鼎湖栖壑禅师藏本，曹秋岳诸君集众缮写，载以归吴。余校雠刊定，勒成四十卷，毛子晋请任镂板。子晋殁，三子继志，告成有日矣。己亥秋，王大哉自粤归，言彼有潭柯上人名济航者，自东兖入蜀，精研宗教，栖壑化去，购得《梦游集》本，于鼎湖捐衣赀付梓。以余为白衣老弟子，俾序其缘起。<br>余惟大师集本，鼎湖、虞山颇有异同。鼎湖则大师原稿，弟子福善、通炯及五羊刘司理起相所结集也。虞山则经余勘较，间以管窥之见，撮略字句，移置段落者也。二本盖少异矣，而未尝不同以佛身像譬之。鼎湖本则十身相海相好庄严之身也。虞山本则优阗香像毗首羯摩摹刻之身也。是二身者，现相利生有何差别？故知二木不妨两行，并舟而观月，分河而饮海，其闻法得益则一而已矣。大师闵东海，弥戾车地，不通佛法。驻锡牢山，取外道七真盘互之区，移为佛国。以是因缘弘法罹难，有岭海之行。今既光复祖庭，报满示化。而航上人以东海之人，表章遗集，标人天眼目于岭外。大师大光明幢建立于那罗延窟者，譬诸高山日轮，留晖平地，火传灯续，岂可诬哉？<br>於乎！佛法不可思议，大师身后因缘，亦不可思议。余之托轺车访求也，华首之犍椎告众也，栖壑之深藏有待也，陈方侯之放笔善来也，航上人之发愿流通也，如磁吸铁，如钟应霜，岂有使然者哉？恒河沙劫，佛法无尽。大师光明，无尽上人誓愿亦无尽。大师常寂光中，应为破颜加被，余与一切人天欢喜赞叹，亦非尘劫海墨所可穷尽也。</p>
<h3 id="紫柏尊者别集序"><a href="#紫柏尊者别集序" class="headerlink" title="紫柏尊者别集序"></a>紫柏尊者别集序</h3><p>金坛刻《紫柏尊者全集》已行丛林。此外，有《钱启忠集钞》四卷、《陆符心要》四卷，寿光上人携吴江周氏藏本，乃尊者中年之作，白衣弟子缪仲淳执侍左右，手自翻写者。余为会粹诸本，取全集所未载者，排为四卷，名曰《紫柏别集》，而叙其后曰：禅门五灯，自有宋南渡已后，石门妙喜，至高峰断崖中峰为一盛。由元以迄我国初，元叟寂照笑隐至楚石蒲庵季潭为再盛。二百年来，传灯寂蔑。尊者挺生东吴，气宇如王，蹴踏天下，机缘现，从地涌出，实有关于国运隆替、法运废兴，未可以凡心世智妄为比量也。尊者出世万历中，正国家日中豫泰之候。貂寺毡裘，孽牙盘互。师以慈愿戒力住王舍城而为说法。溥圣母之慈云，开明主之智目，庶几矿税可罢，党禁可除，戎索可清，杀运可挽。群小张罗钩党，推刃妖书。师于是扌弃幻有之躯，息清流之祸，法幢既倒，国论日非，乾纲下移，帝心解纽。贤愚同贯，正以魔外之交侵；世界平沉，起于人天之不佑。考妖书本末之记，知劫运推剥之因。虽业系有固，然实振古所未睹也。古来元臣命世，必曰降神；矧乎法将导师，宁非间世？尊者秉金刚心，具那延力，举手可以拍须弥，嘘气可以汲渤海。金翅鼓抟，则龙子随其唼食，而况于鱼鳅与；狮子哮吼，则香象为之失粪，而况于野干与。人之云亡，法灯熄矣。鱼鳅翔舞，而野干号呼矣。同时大德舍还缁，却来人间，以梦游了大事，譬如老将全师退守，深沟固垒，使贼人相戒莫敢犯，而廓清推陷，固非其所有事矣。呜呼！尊者之出世，其关系国运、法运，如此悠悠，斯世惟憨山老人为能知而言之。而其为塔铭，茹荼啖蜡，含嚼齿舌间，所谓我闻有命，不敢以告人者也。尊者之化去也，次年为万历乙巳。余梦至高山，有大和尚危坐岩端，谓是达观尊者，恭敬礼足已，指左方地，命余坐，密语付嘱，戒以勿忘，涕泪悲泣而寤，距今将六十年矣。私心拟议，愿踵憨老人之后，撰第二碑，用以续僧史、发辉塔铭未尽光明。日月逾迈，氛晦蒙，六十年来，一往是昔。梦中涕泪，悲泣世界，吮毫阁笔，多历年所，非敢食言于二老也。每自循省往昔，年少书生不通佛法，不知以何等因缘梦中得受记。今头童笔秃，无所成就，寻行数墨，排次遗文，如拾字老比丘背破笼，简故纸，波波劫劫，以为能事。尊者常寂光中得无自笑，失却一只眼乎？别集既成，谨书其后以自忏，抑或以有待焉。尊者之文，一言半偈，称性流出，如水银撒地，颗颗皆圆，余不敢轻为拣别。然集中散落者不少，如乙未送憨老渡岭作《逐客说》，及顾仲恭所见澹居铠公本论卓吾诚所诸篇，皆法门眼目也。斗间紫气，久而不没，殆斯文之祥乎？余虽耄矣，犹愿得而见之。</p>
<h3 id="山翁禅师文集序"><a href="#山翁禅师文集序" class="headerlink" title="山翁禅师文集序"></a>山翁禅师文集序</h3><p>天童山翁禅师公以密云嫡子坐大道场，无舌说法，有声如雷，施药树味，击涂毒鼓，有寂子小释迦之目，贾其馀勇作为诗文，如涌身云，如灌顶水。文人学士用世间智测度，咸以为抒山昼石门范之流亚。余顷读其全集，为之心开意解。久之，沉吟低徊，欷烦酲而不能舍然也。<br>大慧杲禅师有言：“予虽学佛者，然爱君忧国之心，与忠义士大夫等。”所谓忠义士大夫者，魏国张公德远、横浦张公子韶辈也。当是时，贼桧挟滔天之势，把持和议，忘北辕之仇，甘□□之辱，妙喜以坏衣发之人，敢于左袒子韶，抗权奸之议，而冒触其锋刃，故魏国铭之曰：“嗟师何为？拳拳忠孝。欲返群迷，俾趋正教。”唯其忠诚恻怛之至，根抵种性，槎牙肺腑，虽至于砍臂斩头，亦将怡然顺受，如断藕根，如解胶革，于毁衣焚牒乎何有？於乎！荐严之疏，龙髯马角之深悲也。新蒲之录，玉衣石马之遐思也。春葵玉树之什，空坑海之馀恨也。征之妙喜，以言乎其道，则相符；以言乎其志，则相叶；以言乎其时世，则宋世所谓忠义士大夫迢然不可再见，独有一禅者孤撑单出、流连涕泗于陆沉沧海之馀，斯尤难矣。於乎！军国荆弓也，宗社郑璧也，吾君吾父秦燕楚凡也。天穹庐，地松漠，今之人何其广大，而禅者如是之隘也。东家食，西家宿，今之人何其圆通，而禅者如是之固也。山河苈，世界陶轮，有漏微尘，十方销陨，今之人何其大觉大悟，而禅者如是之取著也。岂惟禅者哉？琉璃之诛，释种也。世尊树下拒谏，而阿难愁闷恸哭。开宝之师东山，蕲春肉身为故国而泣血；天宝之乱荷泽，编管残衲兴檀度以济师。是又何今人之广大而佛祖之隘，今人之圆通而佛祖之固，今人之大觉大悟而佛祖之取著也？妙喜之言曰：“好善恶邪之志与生俱生。”永嘉谓：“纵使铁轮顶上旋，定慧圆明终不失。”敢直下自信不疑，吾公其几矣乎！三世诸佛，是三世中有血性男子。不忠不义之人，埋没此一点血性，谓之焚烧善根、断灭佛性、披毛戴角、刀途血路，相习以为固然，是可以为人乎？如是而为文，巧言绮语，谭玄说妙，如刻人粪作ヤ檀形，是可以为文乎？<br>公同体大悲，恻然怜悯，以为今世之所崇尚者，士大夫也，故现忠义士大夫身而为说法。士大夫所崇尚者，文字也，故又现声名文句身而为说法。有人于一言半句汗下毛竖，留得此一点血性在人世间，即是不断佛种，斯即公出世为人，全提正令之纲宗也。於乎！公欲广度河沙众生尽皆作佛，而汲汲然磨牙砺齿，先教之以所以为人。夫焉有不能为人而能为佛者乎？</p>
<h3 id="密藏禅师遗稿叙"><a href="#密藏禅师遗稿叙" class="headerlink" title="密藏禅师遗稿叙"></a>密藏禅师遗稿叙</h3><p>《密藏开禅师遗稿》，法孙按指上人所收辑也。藏师英伟雄骏，千仞壁立，为紫柏尊者上首法筵。海众所至，云涌定中，知本师将有王难，刺血上书，一夕隐去。师资现，群龙无首，诸天鬼神犹不能测知，而况于凡心凡眼乎！<br>遗稿多所与群公书问，诿劝勉，以扶正法刻大藏为责任。其为人，仕者教忠，显者教退，亢者教谦，竞者教恬，根气濡弱者，醒之以月；情尘软暖者，触之以冷云。笔舌聪明、自负宗眼者，必剿其攀援，搜其负堕，俾命根刳断而后已。智眼分明，慈心谆复，热血痛泪，至今凌出于纸笔之上。以方袍世外之人，省边略，忧国计，当贡场款塞之日，抱靖康五国之虞。人谓其扌义衣远遁，盖已悬镜今日，非偶然也。明朝自楚石泐潭已后，狮弦绝响，崛起为紫柏、海印二大师。而藏师为紫柏之嫡子。龙树言：“那伽或言龙、或言象，水行中龙力大，陆行中象力大。”此三人者，岂非龙象乎？难陀、跋陀二龙王护持正法。修罗将战，二龙王身绕须弥山，山动云布，以尾打水，大海浪冠。须弥忉利天始知修罗欲战而严攻伐。古来尊宿大师现身出世，蹴踏天下，自然有此气象。其不然者，则腾蛇耳、蜥蜴耳。种性既劣，威神无几，顾亦欲嘘云吸雾，激海水而冠须弥焉。可诬哉！藏师此文，皆丛残不经意之作。方诸二老，如流星之奔约，芒焰骤作，有声曳其后，而殷殷于天汉之间。其他皆蚌珠爝火，流照咫尺，讵得而并之？二百年来，豪杰间作，法运通塞，文不在兹。或者犹欲以馀分闰位，窃窃然议其统系。佛言：“譬如穷人妄号帝王，自取诛灭。”孔子曰：“小人不知天命而不畏也，可不惧哉！”<br>往在武林，与天界觉浪和尚明灯夜谈，相对叹息。其为藏诗稿序，亦出少分，而浪老又顺世去矣。抚卷摩挲，泫然流涕者久之。</p>
<h3 id="虎丘退庵储和尚语录序"><a href="#虎丘退庵储和尚语录序" class="headerlink" title="虎丘退庵储和尚语录序"></a>虎丘退庵储和尚语录序</h3><p>退庵和尚提正法印十坐道场，息影灵岩，有终焉之志。都人士以虎丘虚席，敦请应缘强起，人天欢悦，四众围绕，升堂说法，云涌雷轰。虎丘自隆禅师以圆悟的子坐镇此山东南丛林，遂列于五山十刹。免近陵夷，化为歌场酒肆。而师以隆师耳孙，踵其法席，灵山古寺顿改旧观。兹编则其语录之初首也。<br>宗门自琦楚石后，狮弦寂寥。迩来马驹蹴踏，棒喝交驰，刹竿号为极盛。而诸方耆年不能不为师避席，以其从睦州云门得乎德山岩头了辨举。昭觉之浑金璞玉与径山之河倾汉注，殆兼而有之也。余钝根盘回教海，未能得其津涉。与师游，窃窥其心地光明，门庭恢拓，捞笼末法，克刂骨点胸，追魔众之潜踪，深入藕孔；吞毒龙之遗种，横吸海波。深心弘愿，良欲炉鞲佛法，烧焚地狱而后已。若其箭锋鞭影、逗落咳唾中者，其手中片叶耳。隆公有云：“此柱杖一划，划断生法师多年葛藤点石头，有人于此着眼，知前后阿师住此山者，都从一鼻孔出气，庶不负点头石拊掌一笑也。”济北一宗，至于圆悟而有隆、有杲，为千古豪杰之士。有宋南渡，佛日再耀，慧命克昌，二公具有力焉。隆之于应庵，华公亲承虎丘，而受妙喜衣版之付。盖虎丘径山一灯分照，遂与宋终始。隆之住虎丘，在绍兴三四年，去今五百三十年。而和尚再镇，实维其时。佛悬记像末法皆云：“后五百年时节因缘，岂偶然哉！”青阳、嘉鱼二元老，师左右面弟子也。录既成，属双白居士告我：“昔者应庵之录，公家窗参政为序。虞道园称之，比于颍宾之序真净，今可无言乎？”<br>今往栖息虎丘，讲张魏公藏经记，谓兵革斗乱起于无明，清净回心，杀气自息。魏公身荷重担，游圆悟父子间，知般若清净法门，故其言痛切如此。今之君子从和尚于此山，亦有俯仰器界、深惟清净、回心之指意如魏公者乎？余窃有望焉。若窗之于应庵，白鹤夜谈，纵横辨论，而后以杨岐一宗相许，则非余之所敢当也。是为序。</p>
<h3 id="寄巢诗序"><a href="#寄巢诗序" class="headerlink" title="寄巢诗序"></a>寄巢诗序</h3><p>石林源上人，吾里中清净僧也。喜猎外典，好苦吟。余每见，必痛规之。既殁，箧中无片纸半偈，深以为惜。陆子敕先录《寄巢诗》请曰：“源师亡矣，夫子幸以一言存之。”<br>余读之终卷，喟然叹曰：嗟夫！陆子闵源师之逝，而假吾言以存之，固不若源师之诗之能自存也。世之知源师者鲜矣，盍观其为诗？观其诗罕目疏节，瞿然而瘦硬，如其人之颧孤颐削，骨格がテ，矗出于条衣外也。观其诗偏弦短韵，峭然而凄冷，如其人之琢冰嚼雪，失群哑羊而却食仰口也。观其诗耽思傍讯，邈然而惨澹，如其人之穷老嗜学，吞纸以实腹，而食字以饱蠹也。尝试与子摩挲遗卷，旋目而思之，扌叉衣反手，巡檐觅句，篝灯拨火，抱膝孤吟。风酸雨暗，则壁蛩啁啾；月白漏残，则梵猿呼应。彼上人者，须眉谈笑，显显然在吾眼中，又岂待余言而后存乎？杼山南岳之徒，不作红楼应制之俗，习流染于缁衣，其尤炽然者，开堂颂古，千偈澜翻，陈羹馊饭，所在塞屋。此皆鸠摩罗什所云“嚼饭与人，非徒失味，乃令呕哕”者也。寄巢之诗，蔬笋也、鱼也，春馀之孤花、睡梦之清磬也。标残编于斯世，用以息嘈Γ，警氵典氵忍，陆子之微意又在于此。<br>往有比丘学诗于余，余教以适山情、助禅悦，埽除一切诗偈毒蜜，以灰香净涤而后可。比丘笑曰：“汉人适吴，啖笋而佳，问是何物。曰：‘竹也。’归煮其床箦而不熟，语其妻曰：‘吴人欺我。’如公之云，人将笑我为煮箦也。”余举罗什之言以复之，且正告曰：“子苦吾之教，子以煮箦固也，不尤愈乎？”教人嚼饭者，饱呕哕之唾馀而果腹以相夸耶。其人忄麽忄罗而去，间举似源师，为破颜一笑，并书之以为序。</p>
<h1 id="有学集卷二十二"><a href="#有学集卷二十二" class="headerlink" title="有学集卷二十二"></a>有学集卷二十二</h1><p>。序</p>
<h3 id="赠谷愧莪序"><a href="#赠谷愧莪序" class="headerlink" title="赠谷愧莪序"></a>赠谷愧莪序</h3><p>客有问于余曰：“谷子愧莪游于子之门久矣，谷子何如人也？”余曰：“ 其为人也易直子谅，好学强记，不吐不茹，侃侃如也。纵横荡傥，口有Δ而笔有。排难解纷，急人之厄甚于己。当夫函矢交攻、水火薄射，辨者诎，勇者困，谷子扬眉抵掌，片言立解。已而掉头径去，不复返顾。谷子之去今人远矣，殆古之奇士也。”客曰：“信斯言也。谷子当经奇自命，胡以少为书生，老而不少休寻行数墨，萤干蠹朽，古之奇士，固如是乎？”余曰：“居，吾语汝。古之为士者，以经天纬地则奇，以守先待后则奇，以谋王断国则奇，非谓夫矫尾厉角、四目两口、崭然自异而目为奇士也。官守职，士守道。士之有经学也，犹耕之有畔、织之有幅也。良农不失畔，红女不失幅。士群萃而州处，习而安焉，不见异物而迁焉。是故士之子恒为士。士服旧德，工用高曾，四民各得其所，教化行而风俗美，恒由于斯。谷子则既为士矣，环堵之室、一亩之宫，离经而辨志，读书而缵言。循其所以为士者而老焉。磨砚将穿，退笔成冢，丹铅甲乙，著书满家。求其所以为奇者，而不可得也。此谷子之所以为奇也。且谷子之说《诗》也，不但勾稽训故，为帖栝之先资而已，发凡起例，大书特书，一曰天子采诗之意，二曰诸侯贡诗之意，三曰太师陈诗之意，四曰邦国朝庙歌诗之意，五曰夫子删诗之意，六曰吾人诵诗之意。循览风雅，隐栝始终，兔园之册，蝇头之卷，三才五行之道，隐约具焉。谷子而不奇也，乌乎！奇谷子，吴人也。而家旧京于论，鼓钟于乐。辟雍三百年人文礼乐，于谷子之书，有馀思焉。《诗》曰：‘丰水有芑，武王岂不仕？贻厥孙谋，以燕翼子。’百世之仁也。谷子而非古之奇士也。其将不得为丰芑之周士乎哉！”谷子曰：“琳也欲乞言于夫子久矣，微客之抨我也，无以发子之绪言，请书之以为赠。”</p>
<h3 id="赠别施伟长序"><a href="#赠别施伟长序" class="headerlink" title="赠别施伟长序"></a>赠别施伟长序</h3><p>宋行都在临安，陈同甫访辛稼轩。酒酣，抵掌纵谈东南形胜。同甫沾醉，解厩中骏骑驰去，不复执别。英雄聚首，历落俊迈之气，可以想见。野史流传谓同甫把此语为负厚有要。取此奴婢市侩之语，岂足道哉！司马德操语庞德公妻子，徐元直向云当就我德公谈，不知三人所谈何事。诸葛孔明每至德公家，独拜床下。吾谓三分筹策，彼三人当促膝及之，而诸葛得闻其绪言。惜乎！班荆画灰之语，未有能传之者也。<br>今年中秋，栖虎丘石佛院，僧窗隐几，日抄《首楞严》数纸。吉州施伟长不远千里过访。映门窥之，须眉落落照人，坐而与之谈，知其奇。读《竹杖》数编，笼挫天地，钩索物变，抑塞磊落，光怪侧出，则益奇。退而自惟少壮轻侠，屈指三国人才，洎辛、陈辈流辄掉举，思出其间。今败絮蒙头，煨饭折脚铛边。伟长经奇男子，视我如鸡窠中老人，抚摩叹息，不亦伤乎！伟长投笔从戎，佐中湘戎幕指挥能事，崎岖岭峤，突冒锋刃，身世钩琐，心迹盘互，轮离奇，悉于诗文发之。越裳春柯，作我纶邑。日入之部，归日出主。夫岂其度沧兰为他人乎？南枝北户，彳亍前却，何其忧烦郁纡、促数诎诘也？昆铜告我曰：“施伟长，今之孔北海、陈龙川也。”余尝谓孔北海《论盛孝章书》援引《公羊》大齐桓公之文，磨切魏武，异时论建渐广，此为质的。墓门征西，寝舜禹之事，文举之功伟矣。龙川之书，叶水心所谓天子使执政召问何处下手者，至今炳良天地间。彼所论赵九龄、次张之徒，得其一士，可以方轨横骛，而况于同甫乎！狂乌冠而似凤，修蛇角而似龙。士负不羁之才，值抢攘之运，其与夫纤儿怪魁、诡衔窃辔者，诚何以异？霜降水落，金销石泐，茫茫禹迹，只有北海辈流挽仰撑柱耳。伟长行矣。骋名骥于修途，何所不至？自今以往，使辁才讽说之士，谓天不足于东南，地不足于西北，而私忧窃叹者，皆伟长辈之耻也。<br>秋风萧然，鱼龙寂寞，游子何之老人，仍入鸡窠中矣。于是遂援笔叙言，抗手而别。乙未岁九月朔日，虞山年家蒙叟钱谦益奉赠。芜湖沈昆铜、南昌徐巨源，皆伟长一流人也。出吾言视之，以为何如？</p>
<h3 id="赠别胡静夫序"><a href="#赠别胡静夫序" class="headerlink" title="赠别胡静夫序"></a>赠别胡静夫序</h3><p>往余游金陵，胡子静夫方奋笔为歌诗，介茂之以见予。予语茂之：“是夫也，情若有馀于文，而言若不足于志，其学必大，非聊尔人也。”为序其行卷，期待良厚。别七年，再晤静夫，其诗卓然名家，为时贤眉目。余言有征矣。今之称诗者，掉鞅曲踊，号呼叫嚣，丹铅横飞，旗纛竿立，捞笼当世，讠凡谰古学，磨牙凿齿，莫敢忤视。譬诸狂易之人，中风疾走，眼见神鬼，口吞水火，有物冯之，懵不自知。已而晨朝引镜，清晓卷书，黎丘之鬼，销亡演若之头，具显试令。旋目思之，有不哑然失笑乎？静夫屏居青溪，杜门汲古，不役役于荣利，不汲汲于声名，然退然，循墙顾影。其为诗情益深，志益足，蜜迩自娱，望古遥集，视斯世喧う訾，非有意屏之。道有所不谋，神有所不予也。嵇叔夜曰：“非渊静者，不能与之闲止。”刘子曰：“客情既尽，妙气来宅。”静夫其将进于道乎？不徒贤于世之君子也。静夫属余序其近诗，且不敢自是，乞一言以相长。<br>余闻之，古之学者，莫先于不自是。不自是莫先于多读书。余自丧乱以来，旧学荒落。己丑之岁，讼系放还，网罗古文、逸典，藏┑所谓绛云楼者，经岁排缵，摩娑盈箱插架之间，未遑于雒诵讲复也。而忽已目明心开，欣如有得，劫火馀烬，不复料理，蓬心茅塞，依然昔我。每谓此火非焚书，乃焚吾焦腑耳。南海陈元自恨不学，晨夕陈五经拜之。久之，忽能识字。盖圣贤之神理与吾人之灵心熏习传变，所谓如染香人，身有香气，非人之所能与也。多读书，深穷理，严氏之绪言也，请以长子。虽然，兔园村夫子腐谈长语，古今神奇灵异不出于此，非吾静夫，弗敢以告也。趣与静夫言别，聊书此以附赠处之义。少陵之诗曰：“青眼高歌望吾子，眼中之人吾老矣。”吾之有望于静夫者远矣。它日将重序其诗文，无累书不敢恤也，则请以斯言为征。</p>
<h3 id="赠程穆倩序"><a href="#赠程穆倩序" class="headerlink" title="赠程穆倩序"></a>赠程穆倩序</h3><p>新安程子穆倩能诗、能草书、能画、能篆刻，萧森老苍，迢然有异，眉宇深古，视下而念深，处治不媒进，处乱不易方。余语穆倩：“吾行天下，求见一异人不可得，子殆其人欤？”穆倩曰：“邃何敢当异人？盖尝见异人者也，少贫病忧死，遇异人于天目之巅，摩顶慰我，既寿而昌，且有千人口，六译七译，晋王之记。中年得右军金刚六译石本，康强生子。夫子目我有异，殆为是欤？”余告之曰：“所为异人者，以其异于凡人也。彼既异乎凡人矣，凡人安得而见之？凡人而得见异人，则亦未可谓之凡人也。阎浮提世界，臭气上熏于天八万馀里，凡人啄腥吞腐、沈浮尿屎，狱中应真灵仙自在人世。彼安得而见之？子之面目，不为阎浮提臭秽所抑没，故异人亦得而见子。子之为异人，不为凡人也审矣。虽然，吾将有以开子。子于般若之缘熟矣，故异人以六译七译畀子，而悬为之记。子之能诗、能画，种种世智皆从般若智海中流出。子能以是种种世智回向般若，则种种世智皆深重般若也。华严法中图书亦正教量印玺，亦是现量，何言智慧轻薄哉？异人者，知般若宿缘，故以缘记，弄引市儿，以千金宝珠博抟黍之饭，人争笑之。康强多子，人世间抟黍之饭而般若尊重，岂但千金之珠？异人之谶，其不以此易，彼亦明矣。昔人嗤王烈持洞章，茫然不能读。韩退之文，其词曰：“我自屈曲住世间，安得随汝巢神仙。”夫以般若之尊重，七宝床黄金牒之所守护，子既不请而得之矣。顾乃茫然罗缕，比于下界之洞章，可不惜哉！凡吾所言者，皆异人悬记之所未及，或引而不发，悬其绪言，以待我也。余，凡人也。身不得见异人，而能知子之为异人，又能发异人之所未言以开子。然则世之凡人亦多矣，安知其中遂无异人也耶？</p>
<h3 id="赠愚山子序"><a href="#赠愚山子序" class="headerlink" title="赠愚山子序"></a>赠愚山子序</h3><p>愚山子，非地师也，而以地师游人间。人有与语地理，则应。嘉定侯广成久殡未克葬，愚山子叹曰：“安可使忠臣之骨暴露原野？”蹑乔二千里，相视吉壤，絮酒哭奠而去。既访余小阁中，指点乌目山来脉，瞻仲雍齐女葬处，不及他语。余乃布席函丈，而告之曰：茫茫堪舆，有大地理当明者二焉。子知之乎？华藏娑婆，详在佛典，其近而有征者，南赡部四国也。传称南印度为象主，东脂那为人主，西波斯为宝主，北猃狁为马主。吾夷考之，唯南东二主而已，他非与也。阿耨达池之水，自香山南大云北流为四河，波流地下，出积石山为中国之河源。循雍梁南北徼，与地络相会，并行而东，为中国之南河、北河。印度为梵天之种，佛祖之所生。脂那为君子之国，周礼之所化。南曰月邦，东曰震旦，日月照临，礼教相上。波斯轻礼重货，猃狁犷暴忍杀，区以别矣。安得曰葱岭以西，并属梵种，铁门之左，皆曰胡乡？既指蕃例为胡国将点梵，亦滥胡名南国之邻于西也。南之眚也，九州十道并为禹迹，燕代迤北，杂处戎胡。厥后茹血衣毛，奄有中土。肃慎、孤竹，咸事剪除，皆马国之杂种。幽冀之部落，东之逼于北也，东之劫也。南居离位，东属震明，为阳国，西北则并阴国。今俨然称四主焉何？居阴疑于阳，必战易之，所以有忧患也。此大地理之当明者一也。唐一行谓天下山河之象，存乎两戒。北戒自三危积石，负终南地络之阴，乃至东循塞垣，抵貊、朝鲜，是谓北纪，所以限□□也。南戒自岷山 春冢，负地络之阳，乃至东循岭徼达东瓯、闽中，是谓南纪，所以限蛮夷也。自晋以前，秦雒为中夏，淮楚为偏方，南纪微而北纪独尊。自晋以降，幽并则神州陆沈，江东则一州御极，北纪溃而南纪犹在。云汉升降之气，会地络而交列宿者，其乘除若是异与？《晋·天文志》十二次分野始角亢者，以东方苍龙为之首也。唐十二次始女虚危者，以十二支子为之首也。日月五星起于斗宿，古之言天者由斗牛以纪星，故曰星纪，则星纪为十二次之首，而斗牛又二十八宿之首。我国家钟祥受命，实星纪斗牛之次，涂山玉帛之后，数千年来贞符在兹。洪武中，诏修清类分野书，以斗牛吴越分为首，而尾箕幽燕之分尽。辽东、三韩，最居其后，以是为云汉末派、龟鱼之所丽，而北纪之所穷也。圣有谟训，明征定保傅所谓北戒为胡门、南戒为越门者，不益深切著明与？此大地理之当明者二也。昔者，帝命竖亥步自东极，至于西极，君子大其事。文中子作《元经书》，陈亡而兴五国，曰：“江东，中国之旧也，君子与其志子之于是。二人也，其将安居？”愚山子仰视河汉，笑而不答。客有识之者，曰：“此南城徐芳仲光也。其为人也，苍苍凉凉，孤行孑立，有崖山柴市之忠，而不为将相；有西台眢井之节，而不忍称遗民。作为文章，奇诡感荡，以李翱、张籍自命而就正于吾。子徒以地志星经杂然扣击焉，则固矣。”余亦笑而不答。于愚山子之行也，书其言以为别。</p>
<h3 id="送南昌丁景吕序"><a href="#送南昌丁景吕序" class="headerlink" title="送南昌丁景吕序"></a>送南昌丁景吕序</h3><p>万历中，南昌丁公守太仓，招致名士镞砺。其子伯勉师邵茂齐，友黄经甫、姚孟长，吴人至今传之。今年春，伯勉弟时之持诗文卷谒余。读其《赠从子景吕》之文，曰：“虞山先生，今之昌黎、庐陵也。子适吴，为我过而请焉。”余为惭沮齿战，不能句。稍定，进曰：“先兄，伯勉之子也。奉其父之坠言，思纳屦门下久矣。”孟冬，景吕至，抠衣奉手，如其父。叔之云：“为余言伯勉，从茂齐诸人，谭余童年事甚悉，不啻连袂接席也。”伯勉偕经甫属文，竟日成十章。余心少之，日中而援笔，亦如其数。茂齐曰：“子才足兼二子。吾犹欲以子之移时，骄二子之移日也。”趣封题诒伯勉。景吕言伯勉晚犹藏┑箧衍，时时出示子弟。以吾童稚时抛砖ネ璧之馀，犹为人矜重如此，自顾其聪明，不逮老将至而耄，及淹留无成，为可惜也。<br>昔者苏子瞻目欧阳公为天人，而谓人之称己，或以为胜之，或以为似之者，皆妄古之君子。推前哲而踵焉者，有师匠焉，有分齐焉，非苟为倾挹而已。其有趾高目长而易视古人者，非狂则愚也。余以肤陋末学，猥当昌黎、庐陵之目。每一念及，中热毛竖。尝执简以序时之之集，愧汗刺促，掣笔而中止者数矣。今于景吕之文亦然。江右二十年来，徐巨源席帽书生，尸盟文坛，时之独能与之驰骋上下。巨源没，景吕以渥洼家驹，挟毂相助。父子间才华光气，焰焰牛斗旁。而余方迟暮学佛，拨弃文字，引而自废，固其所也。于景吕之行也，不能无一言以复于时之，为道其所以不克为序之故，以自解焉。<br>朔风飘萧，解装把酒，为时之道余老态，问搜伯勉遗笥故纸，漫墨包裹蛛丝中，相向而笑。是夫人也，童蒙而白髦，今所谓高文典册，灾木而黔石者，皆箧中之馀波也。闻誉而骇，如爰居之听钟鼓，不亦宜乎。既而曰：“继自今吾党学子毋或以昌黎、庐陵为口实。虞山之行也，载此一言以反，为不徒矣。”</p>
<h3 id="送方尔止序"><a href="#送方尔止序" class="headerlink" title="送方尔止序"></a>送方尔止序</h3><p>崇祯辛未，尔止谒余虞山。别十四年，而有甲申之事。今年癸卯，自金陵过访，又二十年矣。尔止初谒余，甫弱冠，才气蜂涌，猎缨奋袖，映蔽坐客。余年五十，罢枚卜里居，天下多事，意气犹壮。今尔止苍颜皤发，岿然为遗民宿老。余衰残荒耄，病卧一榻，执手欣慨，言可极耶。余向苦半聋，今特甚，用稚孙书版画字，如隔重译。因语尔止：“杨子云《方言》记生而聋者，为耸；双聋者，亦为耸；耸之甚，为。吴楚之外郊，凡无耳者，亦谓之。耸者，无所闻；常耸耳也。者言一，无闻者也。老人掩耳，不欲侧闻世事，耸耳之云，吾知免矣。刑天之神，以乳为目，以脐为口，犹能操干戈而舞。吾之无耳也，庸何伤？”尔止笑，顾稚孙酌酒引满，观其意，未尝不愀然闵余也。家贫，不能留千里客，尔止将卒卒别去。古之人莫重于离别，行者曰：“何以赠我？”居者曰：“何以处我？”尔止之访余也，告于其友，其友孙豹人赋诗以张之。今其还也，余可无言乎？<br>窃怪丧乱以来，诗垒日盛，隋珠昆玉，所在抵鹊。独于尔止诗，目开心折，以谓得少陵之风骨，深知其阡陌者，一人而已。点定《涂山诗》一卷，贮《吾炙集》中。尔止视而笑曰：“针师之门，故不妨有卖针儿也。”余益自信为不诬矣。往者奉先生长者之绪言，有志别裁伪体，采诗之役，小有题评。晚耽空寂，漠然如喑雁哑羊矣。而世之过而问者，南箕北斗既虚相荐樽，左犭右虎，又互相排笮，譬之孤军疲马，当四战之冲，致师摩垒者，交发迭肄，虽复深沟高垒，犹未能解甲坚卧也。今将奉尔止为渠帅淮阴，建大将旗鼓，出井陉口，拔赵白帜，树汉赤帜，若反覆手耳。自今以往，余可以仆旗卧鼓，壹意于禅灯贝牒之间，岂不幸哉！<br>人亦有言：“虎帅以听，谁敢犯子！”尔止行矣。文章自有定价，无多让中原豪杰，将有捧盘而致胙者，以余言为乘韦，其可也。余无耳之人也，与闻盛事，犹能执干戚而舞，又何恤乎？子云老不晓事，以耸耳相訾哉。</p>
<h3 id="冯亮工六十序"><a href="#冯亮工六十序" class="headerlink" title="冯亮工六十序"></a>冯亮工六十序</h3><p>吴门冯君亮工，以博士弟子从事中丞幕府，故中丞闽中郑公待以殊礼，用年劳叙，题福建游击。今不书。书文学，贵之也。何贵乎冯君？君少以纯孝闻，股疗父母至再。经明行修，兼通法比。在幕府，常引大体，多所匡正。制府议辟五十人，力请覆案，平反几半。己亥秋，京口溃，宵人密上变，告吴人翻城谋叛，法当屠，主者且恚且惧。刃将斩矣，君泣血扣头，白状以阖门，百口力争，事得解。又四年，君年六十，家侄素昭同事戟门，具知本末，叹美其子孙多贤，食报未艾，请余为祝嘏之辞。<br>生辰祝寿之文，非古也。如君之为，不可莫之表也。余闻之，天地之大德曰生。圣人天地之心也，是以好生而恶杀。杀者，非他也，杀吾之心而已矣，杀天地之心而已矣。杀一生即自杀一心，杀两生即自杀两心，杀百千万亿生即自杀百千万亿心。心心相刃，刹刹相靡刂，化其身为百千万亿身，化其生为百千万亿生，累世历劫以偿之，而业报不可终。穷彼一人也，以方寸之管、尺幅之纸，欲尽杀吴城百千万亿之生命，吴城之生命未必尽于其手，而彼之自杀其心也，则已累世积劫而不可偿矣。冯君之争是举也，良不忍自杀其心，非望报也，而天地鬼神其舍诸乎！史称何比干与张汤同时，用法仁恕，数与汤争，所济活者以千数。天帝使老妪赐策曰：公有阴德。帝赐策九十九枚，子孙佩印绶，当以此算。袁安父没，访求葬地，道逢二书生，言葬此地，当世为三公，后为楚郡太守。案：楚王英反狱条出无明验者，四百馀家，子孙世为宰相。如书生言。老妪赐比干策于后，书生指安地于前。其仁恕好生，为上帝所佑助，则一也。<br>孔子曰：“仁者寿。”《书》曰“作善，降之百祥”。佛典广言因果，吾儒经史胪列详悉，岂待观地狱之变相，然后使屠儿掷刀耶？余祝冯君以汉何、袁二氏为左券。览斯文者，可以旌潜德、诛隐慝、导天心、迎生气、耸善抑恶，较之《春秋》，亦旧史载笔之所有事，而非以为也。</p>
<h3 id="赠觉浪和尚序"><a href="#赠觉浪和尚序" class="headerlink" title="赠觉浪和尚序"></a>赠觉浪和尚序</h3><p>余老归空门，粗涉教典，根器钝劣，了不知向上一着。一时尊宿开堂，竖拂都不参请。自笑如城东老姆，独不见佛有目。余不喜宗门作夜郎王崛强者，不复置辨，颔之而已。今年孟夏，会觉浪和尚于武林，数年相闻，握手一笑。观其眉宇，疏疏落落，如有一往冰雪之韵，沁入人心腑间。退而翻其书，得其《与吾友梅长公问答》一则，快读一过，残灯明没，霍然如电光得路，愈读愈快，亟呼自酿椹酒浇之乃就寝。<br>长公常问和尚：“如此世界坏极，人心坏极，佛菩萨以何慈悲方便救济，请明白提醒，勿以机锋见示。”和尚以手作圆相曰：“国初之时，如一锭大元宝相似。”长公疾呼曰：“开口便妙了，速道速道。”和尚曰：“这一锭银十成足色，斩碎来用，却块块是精的。人见其大好，乃过一炉火，搀一分铜，是九成了。九成银也还好用，再过第二手，又搀一分，是八成了。八成后，搀到第三、第四，乃至第七、八手，到如今只见得是精铜，无银气矣。”长公曰：“然则如何处之？”和尚曰：“如此则天厌之，人亦厌之。必须一并付与大炉火，烹炼一番，铜铅锡铁都销尽了，然后还他国初十分本色也。”长公曰：“如此，则造物亦须下毒手也。”和尚曰：“不下毒手，则天地不仁，造物无功，而天地之心亦几乎息矣！”长公与李孟白诸老相顾叹息曰：“不知吾辈还能跳出此造化一番炉锤否？”呜呼！长公不可作矣。有情世界已经大火轮猛利烹炼，神焦鬼烂，邈然如昆明劫灰矣。长公与和尚问答，公案尚在纸上，如见须眉，如闻叹息。长公精灵男子，目光如炬，安知尔时不在天宫宝地中，奋髯捋须，与八十老人挑灯酬酒，相春应和乎？<br>和尚又尝示诸门弟子曰：“天地古今无空阙之时，无空阙之人，无空阙之事，无空阙之理。自古圣人不违心而择时，不舍事而求理。于天下之事，是吾本分中事。以古今之事，是吾当然之事。所以处治处乱处吉处凶，皆是心王游衍大中至正之道。今人动以生不逢时、权不在我为恨，试问你天当生个甚么时处你才好？天当付个甚么权与你才好？我道恨时、恨权之人，皆是不知自心之人，故有悖天自负之恨。又安知生生死死、升升沉沉，皆是自己业力哉？你不知自心业力强弱，不看自己种性、福德、智慧、才力、学行、造诣、机缘，还得中正也。无却乃恨世、恨时、恨人、恨事，且道天生你在世间，所作何事？分明分付许多好题目与你做，你没本事，自不能做。如世间庸医不恨自己学医不精，却恨世人生得病不好。天当生个甚么好病独留与你医？成你之功？佛祖圣贤将许多好脉诀、好药性、好良方、好制法留下与你，你自心粗不能审病、诊脉、量药、裁方，却怪病不好治，岂神圣工巧之医哉？你不能医则当反诸己。精读此书，深造此道，则自然神化也。果能以诚仁信义勉强力行，向上未有不造到圣贤佛祖地位，向下未有不造到英雄豪杰地位。今人果知有此，则自不敢恨生不逢时、权不在我，自为暴弃之人也。”<br>和尚此一番热喝痛棒，有人闻之言下，不汗下心死，死而不能复苏者。此则风Φ不知痛痒，与死人无异者也。世人眼孔如针，闻说睦州陈尊宿将一草鞋挂城门，止巨寇之兵，邓隐峰掷锡空中，解吴元济两军之斗，舌吐不能收，以为都无此事。我观和尚此番提唱，便可使大地平沉，虚空粉碎。睦州之鞋、隐峰之锡，便当从舌根笔尖上取次涌出，始悬崖撒手。人实有此理，人实有此事，非为现通，非为表法，人自看不到、信不及耳。和尚携新刻诸书视予，命为著语。余于是中信手拈出，作为赠言。或挂壁间，或木上，使见者、闻者身毛皆竖，皮肤脱落，庶不负和尚师子一吼，亦不负余与和尚觌面相对一片婆心也。<br>或曰：“和尚囊括宗教，参同儒传，多文广义，浩如烟海。今之所举者，非其要也。譬诸市儿之博易，轻金钱而重抟黍，不已颠乎？”余曰：“善哉！是言非吾所能及也。此义文长，付在来日，姑先书之以复于和尚。</p>
<h3 id="赠双白居士序"><a href="#赠双白居士序" class="headerlink" title="赠双白居士序"></a>赠双白居士序</h3><p>余每观慧远法师念佛三昧诗序西方誓文，迢然飘云衣，泛香风，怅津寄之末由。去年脚气作苦，翻沙门抗礼《五论》，兼与桓玄往复书问，忾叹其抵突凶渠，耆柱名教，为著论以剖之，而未详也。太元中，远公考室庐阜授《诗》义于周续之、雷次宗，又与次宗讲《丧服传》，论《诗》考《礼》，蔚为儒宗。既而，刘遗民宗炳、张野之徒不命景集，息心誓期，原其金口木舌，法音雷震，要以忠孝为根本。迨乎元兴蒙尘，永始僭逆，三辰五常，孤悬一线。然后抗词奋笔，大书特书于《五论》之末简，千载而下，楼烦之春秋，凛于秋霜，而诸贤之志义，亦与之俱白。呜呼！忠孝，佛性也。忠臣孝子，佛种也。未有忠臣孝子不具佛性者，未有臣不忠、子不孝而不断佛种者。远公以此为师，诸贤以此为资，故曰：君诸人并为如来贤弟子也。柴桑望古遥集，不忘三良、荆轲之志；康乐送心正觉，终抱子房、鲁连之耻。忠孝一脉，如水行地中，γ流旁涌。初无异派，而俗士以闻钟种莲为口实，不已愚乎！<br>双白居士老困逢掖，身为遗民，好从灵岩游，栖一瓶拂之下，羹藜啖葛，终已不顾。余老书生不知佛法，窃以谓居士忠孝人也。是谓佛性不断，佛种人也。委心灵岩，不惜布发掩泥。师弟子之间，渊源禀训，必有不愧于先古者。余固无从而扣击也。哀哉！今之师弟子，亦谈宗，亦说戒，戏鼓排场，寻芗慕膻，白衣幅巾，授记付拂之徒。眠廷讠谩，墨尿舌狯，皆偷儿市驵所不屑为，而轩然自喜曰：佛性如是也。禅机如是也。一切解脱镬汤炉炭，不煮般若也。庄生言儒以《诗》、《礼》发冢，今宗家师弟子以佛法发冢。大儒胪传曰：“东方动矣，事之何若？”法界昏墨，久之，顾瞻东方，未有精色。金椎控颐，懵无畏忌，其将若何？吾深幸居士之免于是也，并为其师幸焉。<br>癸卯中秋，居士六十初度，诸士友请余文称寿，聊书此以复之。山窗柳池，中秋光如水，我宿东坡肉，君沽东林酒，相向醉饱，颓然放歌，顾问童子，向纸上残墨云何。云已拭脓涕久矣。</p>
<h1 id="有学集卷二十三"><a href="#有学集卷二十三" class="headerlink" title="有学集卷二十三"></a>有学集卷二十三</h1><p>。序</p>
<h3 id="黄甫及六十寿序"><a href="#黄甫及六十寿序" class="headerlink" title="黄甫及六十寿序"></a>黄甫及六十寿序</h3><p>余尝谓海内多故，非纤儿腐儒可倚办得，一二雄骏奇特、非常之人，则一割可了。兵兴以来，求之弥切，而落落不可见。既而思之，召云者龙，命律者吕。今吾以俞懦迟缓、蚩蚩横目之民，而访求天下雄骏奇特、非常之人，翳雉媒而求龙友，其可几乎？<br>己丑之冬，逼除闭户，黄君甫及自金陵过访，寒风打门，雪片如掌。俄为余张灯开宴，吴下名娼狡童有三王生取次毕集，清歌妙舞，移日卜夜，酒酣耳热，衔杯忾叹。余击壶诵扶风豪士歌，赋四诗以纪事。余自此眼中有一人矣。甫及自金陵归淮安，余再过其居，疏窗砥室，左棋右书，庭竹数竿，自汲水灌洗，有楚楚可怜之色。名刺谒门，宾从填塞，轩车之使，弹铗之客，游闲沦落之徒，奔趋望走，如有期会。甫及通行，为之亭舍。典衣裘，数券齿，倾身﹃力，皇皇如也。太史公称郑当时置驿马，请谢宾客，夜以继日，其慕长者，如恐不称。甫及庶几似之。客或谓余：“是何足以名甫及？甫及以身许国，持符节、监军事，磨盾草檄，传签束伍，所至弭盗贼、振要害，风雷雨雹，攫拿发作于指掌之中。一旦束身谢事，角巾归里，削逃影，窜迹毡裘、毳衣中，眉睫栩栩然不可辨识，是何足以名甫及哉？”余观骊山老姥三元甲子阴符秘文，知天地翻覆，木生火克之候，士之乘杀机而出者，往往翕忽现，使人不得见其首尾。陆放翁纪靖康城下之役、姚平仲乘青驴走数千里，隐于青城山。而南渡后，如张惟孝、龙可、赵九龄之流，所举不就，安知其不遁迹仙去？如其不去，则毁车杀马，弃甲折箭，出入市朝，相随斗鸡走狗，间人固不得而物色之也。季咸有言：子之先生不齐，吾无得而相之。余何以相甫及哉？<br>明年二月，甫及六十初度之辰也。江淮之间，俊人豪士从甫及游者，相与烹羊击鲜，合乐置酒。于时风物骀荡，草浅弓柔，长淮汤汤，芒砀千里。览淮阴钓游之迹，咏圣予鱼腹之篇，殆必有踟蹰迎却，相顾而不舍然者。于是相与谋曰：“知甫及者，莫如虞山蒙叟。盍请一言，伸写英雄迟暮之意，为甫及侑一觞乎？”余自顾常人也，何足以张甫及者，授简阁笔，茫然自失者久之。众君子闻而笑曰：“吾辈举常人也则已，果以为非常人也，则何以敛眉合喙，而乞言于叟？叟之善自誉也，亦侈矣哉！有酒如淮，请遥举大白以浮。”叟而后更起，为甫及寿，笑语卒获而罢。</p>
<h3 id="李秀东六十寿序"><a href="#李秀东六十寿序" class="headerlink" title="李秀东六十寿序"></a>李秀东六十寿序</h3><p>秀东李君，辽左豪杰士也。崇祯丁丑，谒余于贯索之中，神观骏发，视精行端，洒然心异之。与之规舆图、讲战守、画沙聚米，方略井然，慷慨定交，以悬车束马相期许。余放还久之，君亦蒙恩东归。既而山河陵谷，执手两都，追理昔梦，如令威化鹤归语时，相顾潸然泣下也。<br>君故与怀顺为肺腑交，合府以尚父礼之。粤藩初开，军府草创，经营干办，役不告劳，干戈载地，创残满目。君推广德意，夺民庶于剑刀尖之下，而与之项领。待士大夫有恩礼，官岭表者以怀藩为冬日，君有助焉。余衰病里居，数千里问遗者三。族孙为粤宪，君以余故，提携补救，俾得迁除以去，而卒不使余知，其为长者如此。以君之器资魁杰，不获建高牙、树大纛，自致风云，而卒能托附知己，借箸幕府以发摅其蕴藉，譬如神龙，能函天地、能如蚕，一鳞片甲，风雨自出。其庞然枵然大而无当者，则土龙而已矣。李卫公布衣时，射猎灵山，昏夜寓宿，借天符行雨，瓶中水洒马鬃才一滴，而人间雨盈尺矣。此与腐儒小生钻故纸、饰竿牍，穷老尽气不能越磨驴一步者，岂可同日道哉？<br>君今年春秋六十，大哉！王君君故宗兄也。请余文以称寿，不知余故乐道之也。《尔雅》释九府曰：“东方之美者，有医无闾之于琪焉。”君所以自号秀东也，西方如来所止在福城东，东群方之首，亦启明之表。自东之南，顺日月转，随顺善分之法也。秀东，东人也，而为德于粤东，岂非福城东向随顺福德之象乎？东方为木，木为仁，为发生。君五十举二丈，夫子皆岐嶷，可喜仁心为质，应东方阳生之德，后福未有艾也。此则老人所为援引经义为君介一觞者也。</p>
<h3 id="霍目篇赠华征君仲通"><a href="#霍目篇赠华征君仲通" class="headerlink" title="霍目篇赠华征君仲通"></a>霍目篇赠华征君仲通</h3><p>周室东迁后，垂二百年，□□交侵，三纲沦替。生斯世也，伥伥乎无所之，胥天下皆瞽人矣。孔子出，作《春秋》以相之。左目日，右目月，视为昼，瞑为夜，故曰：“圣人者，时人之目也。”吾于斯世得二瞽人焉。《春秋》未作，得一人焉，曰师旷。《诗》不云乎：“蠢尔荆蛮，大邦为仇。”齐桓公以悬车束马之馀威，凭陵方汉，胶舟之问，委诸水滨。子野一瞽工耳，骤歌南风，知楚师之不竞，何其神也！管夷吾死楚氛，蔽华夏，胥天下惟师旷为有目，焉得瞽？《春秋》既作，得一人焉，曰左丘明。《史》不云乎：“丘明失明，厥有国语。”言天道，征人事，采毫末，贬纤介，如抉目之金，如照世之玉宝。左丘明耻之，孔子盖三叹焉。孔子，时人之目也。左丘明，以孔子为目者也。万古长夜，《春秋》复旦，鲁君子之四目，至今炯如也，焉得瞽？<br>由是推之，自春秋已后二千馀年，暴于秦，乱于五□，僭于□□□□□□，稽天吞日，万倍荆蛮于其中，不瞽不盲者，有几人哉？瞽者，两目夹矣，犹恐人之一目夹也，汲汲然思厚其膜，滋其眵，又集矢以中之，胥天下拍肩取道而后已。秦始皇之于高渐离，畏忌而霍其目，亦犹是也。虽然，始皇霍渐离之目，自以为无患矣。近不能霍胡亥、赵高、李斯之目，远不能霍陈涉、吴广、刘季、项羽之目，所谓千秋万世、传之无穷者，亦终如瞽者之模象，归于何有？则亦可为一笑而已矣。<br>梁华仲通怀文抱质，鲁君子之徒也。不幸而有丧明之疾，铅椠笔削，尊周王鲁，未尝一息而忘《春秋》之志也。居环堵之室，咏歌先王之风，曳杖抱膝，声满户牖。徐而听之，泣铜盘，弹翎雀，湫乎，攸乎！如师旷之骤歌《南风》而有馀思也。仲通居蒙瞽之世，以有目取憎。天之霍其目也，所以全仲通也。屏居内视，玄览中区，目光如炬，庶几半头天眼，此人之所不能憎，而天之所不能霍者也。虽有百始皇，如仲通何？吾于师旷、丘明二瞽之后，窃取仲通以配之曰：“此宇宙间三有目人也。不亦可乎！”<br>仲通今年六十，人争引唐张文昌故事，以城南复明为祝。而余则诵元遗山之诗曰：“无穷白日青天在，自有先生引镜时。”以为天之所不能霍者，复明与否，非所急也。作《霍目篇》以贻之。</p>
<h3 id="岁星解寿薛谐孟先生六十"><a href="#岁星解寿薛谐孟先生六十" class="headerlink" title="岁星解寿薛谐孟先生六十"></a>岁星解寿薛谐孟先生六十</h3><p>岁星者，毗陵薛谐孟先生之自号也。客有问于余曰：“谐孟为方山先生之玄孙、玄台先生之孙，处为醇儒，出为良二千石，脱屣富贵，蜚遁流俗，天下之人望之，以为秀出天外，不可梯接，乃旁视远引，自比于俳优放荡之东方生，不已辽乎？”予笑而应之曰：“子不能知方朔，安知谐孟？子不见方朔之谏，籍杜，陈泰阶六符乎？子不见方朔之止董偃，置酒宣室，请燔甲乙帐，却走马乎？子不见方朔之设客难论，非有先生好学乐道，称励人主乎？班固以为应谐似优，不穷似智，正谏似直，秽德似隐。盖庶几能言其梗概。子之知方朔也，浅矣。谐孟之知方朔也，深矣。方朔当炎德方兴，海内全盛，依隐玩世，诡时不逢。处谐孟之时，则又难矣。掉头拂袖，脱略儒墨，或歌或哭，亦棒亦喝。方诸方朔，亦犹夫割肉大官，射覆窭数，排场假面，于谐孟何有哉！《传》称方朔是木帝精，为岁星，下游人中，以观天下。而韩退之之诗则曰：‘方朔乃竖子，骄不加禁诃。偷入雷电室，掉狂车。王母闻以笑，卫官肋呀呀。不知万万人，生身埋泥沙。’吾不知谐孟之在今日也，其将上应福神，顺指帝车，征嘉瑞于斯世乎？抑亦将狂掉雷车，瞻相北斗，作狡狯于人间乎？吾闻之，木神则仁。岁星于五行为木，于五常为仁。所在受福，犯之则凶。故曰：‘越得岁，而吴伐之，必受其咎。’谐孟，仁人也。木神之占，谐孟当之。其必不忍睥睨簸顿，自犯不科，而坐视生人之在涂炭也。天官家言岁星自北而南，明岁将入吴分，如商之与日合房，如周之在鹑火。得岁作福，久而不替。吾侪小人得借其馀分闰气，高眠饱食，度长时而乐馀年，惟恐斯占之不得当也。如子之云，谀闻隅见，将不免郭舍人之呼，而又何缕为？”王子双白闻而笑曰：“善哉！吾非瞽史，安知天道？薛先生今年六十矣，于其生辰为寿，请邮致斯言也，以与之饮酒。”</p>
<h3 id="黄子羽六十寿序"><a href="#黄子羽六十寿序" class="headerlink" title="黄子羽六十寿序"></a>黄子羽六十寿序</h3><p>余自通籍后，浮湛连蹇，强半里，居子羽负笈来相从。风晨月夕，怀铅握椠，周旋于渔湾蟹舍之间为最久。比余阁讼罢归，子羽名行卓然，应公车有道之征，出领符竹，所至有善政。丧乱之后，解组东归。和光销声，处荒江寂寞之滨，凡十馀年，而今年已六十矣。<br>忆初识子羽时，年才逾弱冠，风神娟美，眉目如画。泛澧湘之崇兰，濯灵和之春柳，朗朗如玉山瑶林，秀出天外，不可梯接。今即而视之，长眉蒜发，面如削瓜，颧隆齿削，俨然如老禅和凝目旋思。向日之子羽肤神标格，宛然犹在目中，如掩故镜，如理昔梦，茫然不可复即矣。以子羽之英妙，俯仰为老成人，余长于子羽十有四年，其衰残笃老，又当何如？每一见子羽，辄自叹也。余读《佛顶经》，波斯匿王白佛，自称颓龄迫髦，发白面皱，沉思谛观刹那。刹那念念之间，不得停住。尔时匿王之年，视子羽才过其二。余与子羽抚今视昔，匿王一席之谈，正为吾辈写流年图耳。嗟乎！回也见新非昔，梵志白首，犹故昧者沉沦乎舟壑，知人违害于睫毛。以昔人观河之见，喻今时交臂之迹，年往形随，百龄一质，不于此时识负趋而悟迁谢，又奚待乎？<br>余以九死馀生，皈向空门，贝叶香灯，誓心送老。而子羽精拣教观，一意修香光之业。远公论念佛三昧，以谓思专则志一，不分想寂则气虚神朗，渊凝虚镜，灵相湛一。子羽恬和寡营，盖天性近之。昔人以旅人归人说喻生死，如佛言三界，旅泊诸凡，流浪生死，宛转六道，皆弱丧不归之人也。子羽令于蜀，守于浙，铜马西躏，长秋东巡，弓刀击戛，血肉枝柱，眇然弱质，得全于狼牙虎吻之中，斯亦天之幸民，世之所谓归人者矣。今也束身净业，飞心佛国，以乐邦为大归，曰“逝将去汝”也。今而后，子羽乃真为归人矣。四浊增剧，聚在此时。风波鼓怒，鱼龙搅扰，视向者蜀山、浙水，劫浊初起，殆有甚焉。于此时息心克念，净信往生，东林西土，涌现几席，所谓如远游人，明了其家所归道路，视昔之得归也，悲欣交集，不尤有大焉者乎！<br>子羽诞辰在六月，余与名僧石林隐人潘猷夫期以高秋往贺，称黄花晚节之觞，会有师命，羽书旁午，未敢行也。江干海ㄛ，赤白交驰，独印溪一牛鸣地，花药分列，兰玉茁长，禅诵萧闲，歌咏间作，岂非此世界中四禅地三灾所不及者耶？古人有言，吾能违兵。子羽方高眠缓步，享长筵寿岂之乐，而余顾掉眩自屏，如子美云“垂老恶闻战鼓悲”，非通人所与也。念四十年师弟之谊，不可不举一觞，聊次序其言，以发子羽一笑，并以道不能往贺之意。</p>
<h3 id="孙子长征君六十寿序"><a href="#孙子长征君六十寿序" class="headerlink" title="孙子长征君六十寿序"></a>孙子长征君六十寿序</h3><p>子长年十五入学鼓箧，老师宿儒，阁笔避坐。二十为大师都讲，抠衣升堂，贵介胄子，夏楚，久次场屋，膺贡大廷，擢上第，选择为李官，为宋遗民。引退田里，教授诸生，户屦日满。盟坛捣石，经诵流闻，有叔氏之遗风焉。其为人圭璋特达，訾笑不苟，顾不为崖岸崭绝之行。兔园之师，驱乌之子，促膝引手，人人得至其前，长歌叠韵，即事口占，骈花缀叶，流传词苑，临文命笔，退然不胜。遇辁材小生，未尝不执翰请益也。今年六十矣，而犹有婴儿之色。老子言去子之骄气与态色，太史赞留侯状貌如妇人好女，余谓子长庶几似之，而人何足以知子长哉？今人生辰上寿，皆相与酌酒相贺，要亦不能无流年逝川，冉冉将至之感，则余请为子长解之。十年以来，里中故人朋好，长于我者已尽，少于我者，取次老死。残躯老骨，独余一人在。士友之及门者，生死升沉，奄忽万变，安居乐道，燕处超然如子长者，殆亦无两人也。夫以十年之近，乡党故旧之众，晨星落落，仅此两人，不可不谓之少也。当骤雨沈灰，夜壑负趋之后，此两人者，如光音天人，遗种劫后，亦不可不谓之多也。世人所艳慕，称大年者，莫如吾家彭祖。自斟雉飨尧之年，以迄殷末，妻子丧没，不可称数，何况于耆年父老，不得已而吞云母，御采女，聊以慰长年而伴孑遗，亦事之无可奈何者。假令彭祖而在，及见吾与子长，宛晚因依，阡陌依然，函丈不远，追省八百年间，迢然孤独，安知其不徨叹羡乎？朝菌之知，不及晦朔。赵简子之悲雀蛤也，齐景公之乐爽鸠也，其致羡于彭祖一也。自通人观之，彭祖亦犹夫人也。我羡彭祖，彭祖亦羡我，交相羡也，顾欲惘惘然舍我而羡彼，不已愚乎？以是言为子长寿，其可乎？子长曰：“善哉！自今以往，愿以馀年假日，相从于碧梧红豆之间。佳辰良夜，剧谈引满，酒后耳热，援夫子今日之语，更起上寿大笑，系腰观井之老人，不得见吾辈今日也，其乐以为何如？”</p>
<h3 id="杨凤阁寿宴序"><a href="#杨凤阁寿宴序" class="headerlink" title="杨凤阁寿宴序"></a>杨凤阁寿宴序</h3><p>凤阁先生者，关中之硕儒也，才名蔚起。少以经术魁其乡筮，仕青州辨廉，肃给凛然，四知家风。遭逢世变，投劾归里，累征不起。更十年所，春秋届七十矣。先生之犹子司理公承辟耳之训，镞砺括羽，服官于吴，接武媲德。吴都人士颂理公之风义，咸致语为先生寿，所谓先河而后海也。<br>诸为先生寿者，论次其生平，有似其家子云。其有而似之者三，其不似者则一。子云好古学道，默而好深沉之思，学戒ひ，文鄙篆刻。先生之博雅似之。清净少嗜欲，不汲汲于富贵，不戚戚于贫贱，家无担石之储，晏如也。先生之介独似之。当成、哀、平间，三世不徙官，恬于势利，有以自守。先王之静退似之。汉鼎乍移，耆老失次，子云不免仓皇投阁。先生于斯时也，补衣环堵，退而咏先王之风法，言所称蜀庄郑子，真沉冥不诎，随和何以加者，良无愧焉。此则子云之不似先生，非先生之不能似子云也。<br>都人士以斯言献于理公，先生闻之，蹴然不敢当。理公退而问于余。余曰：“先生有道，退让君子也。昔谓子云老不晓事，过而陵之乎？余尝习乎秦之故矣，请与先生为。《记》言：上帝悦穆公之飨，帝有醉焉，锡以金策。帝有醉乎？其醉也，有醒时乎？《韩非子》言：昭王钩梯华山，采松柏心为箭，曰与天神博于此。天有博乎？其博也，胜负孰决乎？张衡言：巨灵，高掌远，以流河曲。巨灵之掌，今犹存乎？河水至今不曲行乎？请言之以：天地，酒海也。谓天梦梦上帝之醉亘古今，酲未解也。乾坤，博场也。日居月诸，天神之博亘古今，进未偿也。山河国土，指掌也。高岑深谷，巨灵之劈蹈亘古今，手足未也。先生，有道君子也。望古遥集，超然蜚遁，瞪目以观帝醉，坚坐以纵天博，袖手以灵列之劈蹈，于是乎列长筵，酌春酒，燕喜公堂，停杯一笑，用是介寿，不亦可乎？无已，又征杨之故，无论子云，即关西伯起，生悲夕阳，死致大鸟，抑亦劳人草草，天民之惶遽者耳。先生宁以此易彼哉？”理公曰：“善哉！夫子之言杨之故与秦之故备矣，请以荐于吾父，侑百年之觞。”</p>
<h3 id="张子石六十寿序"><a href="#张子石六十寿序" class="headerlink" title="张子石六十寿序"></a>张子石六十寿序</h3><p>余取友于嘉定，先后辈流，约略有三。初为举子，与徐女廉、郑闲孟掉鞅于词科，而长蘅同举乡榜，镞文行，以古人相期许。此一辈也。因长蘅得交娄丈子柔、唐丈叔达、程兄孟阳，师资学问，俨然典型，而孟阳遂与余耦耕结隐，衰晚因依。此又一辈也。侯氏二瞻、黄子蕴生、张子子石暨长蘅家僧筏、缁仲，皆以通家末契，事余于师友之间。子石游闽，余寓书曹能，始请为《先太夫人传》。子石摄齐升堂，肃拜而后奉书，能始深叹之，以为得古人弟子事师之礼。此又一辈也。岁月逾迈，乾坤改迁，诸老墓木拱矣，少壮者多死兵间。其存者子石年已六十，缁仲又过其三。向者山东之英妙，雒阳之才子，皆已皤然宿素，而余以逾七老人，蹒跚视息。昌黎有言，人欲不死而久居此世者何也？<br>子石六十初度，谒余而请曰：“鸿磐之子谊思，能奉雉而从我矣，愿乞一言，以寿其父。夫子倘有意乎？”余惟吴中人士，轻心务华，文质无所根抵。嘉定之遗老宿儒，传习国初王常宗、近代归熙甫之旧学，怀文抱质，彬彬可观。子石为制科之文，援据经史，方轨横骛，则女廉、闲孟之俦伍也。道古昔，谈经济，高冠裒衣，绝出流俗，则子柔、叔达之典则也。古诗今体，步骤唐宋，八分楷书，规晋唐，则孟阳、长蘅之风流也。以文弱书生，伏阙上书，争穷邑三百年漕折之规，不可不谓之仁。以创残馀息，恤二瞻诸君覆巢完卵之后，不可不谓之义。斯二者有一于此，已可自附于壹行奇节，卓然为斯世之古人矣，而况于文质兼茂，如前所称述者乎？嗟乎！天之生贤才也，固不欲使之虚生浮系，无所关于斯世也。不幸而值阳九百六晦冥薄蚀之期，而其所关于斯世者有异。有以一身百口，血肉涂炭而保之者，文履善、陆君实之徒也。有以寸管尺幅，笔舌啸歌而系之者，谢皋羽、龚圣予之徒也。士君子之处乱世也，其身弥隐，其名弥晦，其系于斯世弥重。世有皋羽、圣予，其人诚令与履善、君实比志而功，其为斯世之砥柱则一也。子石之在今日，才益老，志益坚，名行日益修，世皆目为完人，而天若留为硕果。其六十始寿，康强逢吉，亦殆不无所系于斯世，而生辰为寿之文，举不及焉，则世益未有知之者也，即知之而亦有不欲道之者也。余既已知之矣，知之而不欲道之者，非余之志也，故因子石之请，而率其意以告焉。<br>昔宋南渡，陆放翁生长兵间，年九十馀，有诗万首。子石之诗，得放翁作法，馀生晚景，良可师法，请以放翁为子石祝焉，其可乎？子石虚和闲退，弱不胜衣，当不如放翁身老东中，不免巢车望尘之感，此则余虽知之，亦不欲道之矣。子石且满引一觞，并以酌我。</p>
<h3 id="云间沈长公七十序"><a href="#云间沈长公七十序" class="headerlink" title="云间沈长公七十序"></a>云间沈长公七十序</h3><p>余屏居江村，云间沈生份抠衣来谒请为尊甫尧天长公七十称寿之文。<br>余闻陶九成著《辍耕录》诸书，摘叶为纸，贮破瓮，埋树下十载而后出之，叹其高风流韵，二百年无继之者。及读草莽私乘，则知其头白汗青，志在经世，卒以穷老无成，而今世所传者，其琐言碎事而已。沈长公少为硕儒，不得志于锁院，年四十罢去。经明行修，老为遗民，莳花种菊，一区送老，长吟短咏，托寄西台、东篱之间，盖其生平志节，约略与九成相似。其悠然抱膝，感慨于辍耕、埋瓮之馀，亦有如九成之穷老未就者，则长公固自知之，而未可以告人也。今谓二百年来云间无复有九成，岂知言者哉！<br>余观暴秦燔书之后，伏生能ウ记《尚书》古文。迨汉文帝时，年九十，文帝乃命晁错往受其《书》。今长公以《尚书》专门名家，遭逢丧乱，秦火焚如，独抱遗经，发皇训故，教授其乡人子弟，亦今世之伏生也。后有孝文者出，行将安车蒲轮，迎致石渠、虎观间，亲操几杖，执简而兴，岂但使文学掌故往授而已。史称伏生年老齿漏，使其女子传授句读。长公年才七十，篝灯读书，看夹注细字，如精强少年。诸子皆握铅怀椠，世其家学。更二十年，为伏生授书时鲁壁之金丝殷然，汉代之珠囊重理，不知后之传儒林者，俯仰叹羡，又当如何也！<br>昔者杜元凯疑汲郡《纪年》大与《尚书叙说》乖异，谓不知老叟之伏生，或有昏忘。余虽老耄，尚思躬执研削，以附长公之后尘，安敢如元凯以老叟昏忘，抵齿乎伏生哉？姑次其言以诒份，俾为长公进一觞，博其解颐一笑，而且以有俟焉。</p>
<h3 id="蔚村温如陈翁八十寿序"><a href="#蔚村温如陈翁八十寿序" class="headerlink" title="蔚村温如陈翁八十寿序"></a>蔚村温如陈翁八十寿序</h3><p>蔚村温如陈翁孝廉，确庵子之父也，今年阳月春秋八十。确庵子之门人、族孙嘏、毛子褒表征予文，以为寿蔚村。去吾江村百里而近，确庵子辱与余游知翁，为详翁经明行修，规重矩叠，乡邦之士推为先生长者。读书缵言，发闻于子，遭逢世变，不赴公车，翁意安之，曰：“吾道故如是也。”蔚村荒寒寂寞，蓬蒿不剪。翁诛茅卜居，以是为尸乡畏垒，而确庵子门人日进，户履恒满，人又将以为汾亭江门，少为童子师，占跸夏楚，老而不倦。闲中酒慵，起则使其侍女隔荻帘传教句读、音切，犁然若自口出，以郑家之婢当伏生之女，意欣然自得也。初度之辰，家列长筵，里推祭酒，盥洗相接，觞咏间作，盖庶几犹有东荣西序，笙歌告备之遗风。余以老颠狂易之人，支离攘臂其间，能无趑趄而前却乎？然窃有以为翁寿者。<br>翁豪于诗酒，饮酒尽五六斗。蘸酒汁写诗，摇笔辄千百言。余近得酿酒法，采花溲药介修罗酿酒，与仙家烛夜之间，胜馀杭姥油囊酒异甚。余饮不能半升，又不喜作诗，请提壶挈，引满相属，为翁涤诗肠而薰仙骨也，不亦可乎？江乡一衣带水，潮汐拒门，月夕花朝，菰烟芦雪，渔灯午夜，村歌夕舂，扁舟过从，相与赋新诗、醉仙酒，岂必生辰为初度，祝筵为寿觞哉！<br>金陵有三老人与余同壬午，而月差长。每集会，余次居第四，辄占占自喜。今翁于余一年以长，舒雁行列，余则瞠乎后矣。乐天诗云：“犹有夸张少年处，笑呼张丈唤殷兄。”自今愿肩随事翁，顾影婆娑，以骄于儿女，敢介确庵子以请，翁其许我乎？</p>
<h3 id="吾宗篇寿族侄虎文八十"><a href="#吾宗篇寿族侄虎文八十" class="headerlink" title="吾宗篇寿族侄虎文八十"></a>吾宗篇寿族侄虎文八十</h3><p>余读少陵诗至吾宗老孙子之章，辄为喟然太息。盖其衰白遭乱，流落剑外，兄弟分离，形容老病，故家遗俗之思，犹寄于仓曹之一老，其志有足悲者。余之遭乱剧于少陵，其衰老又过之。屏迹荒村，邈然如蚕丛万里之外，自分为怪民异物，唯恐宗人子弟噪而扶我。族子虎文，今年八十肃拜，而乞称寿之词。余惊而喜曰：“斯其少陵之老孙子乎？其过而问我，则庄生所谓足音跫然，见似人而喜者也。”<br>虎文少负才华，读书缵言，游于缪文贞之门，称上等弟子，以家累罢去。食贫力耕，长为农夫，秉锄荷，行吟坐哦，未尝一日废书。正色直词，表正闾左，宗有欺余失势、含沙相射者，奋臂批格，而不使余知也。余少壮时，先宫保公命事友宗人之贤者，毁家檀施，号肉身菩萨为从祖。存虚翁博闻、饮酒、善谈笑，为鹿野初平二丈，人工声律，善荟蕞，为简栖先生。兀负气，识古文奇字，为纯中秀才。至于富而保家、贫而农力者，指不可胜数。其簪笔善讼、膏唇拭舌、圮族败群者，不过一二人而已矣。自今视之问之先生长者，超然如上皇之民，不可以复作。所谓一二人者，使其生于今世，又将援之为好鸟，畜之为仁兽，不复以为穷奇杌，屏而斥之也。少陵曰：“吾宗老孙子，质朴古人风。”今日非虎文，而谁嗟夫芝有田、兰有畹、桂有林，荆棘萧稂，莫得而芜秽焉。此得全于天者也。牛头ヤ檀，产于末利山中，与伊兰丛生不殊，其香之逆风而闻者，岌岌乎难之矣。人知虎文之得全于斯世者为难，不知其得全于吾宗者为尤难也。沧桑迭改，阡陌如故，日候鸡犬，历占晴雨，非所谓耕凿安时命乎？箬笠作帽，衤发衤代毳，短发蒙头，芒鞋露肘，非所谓衣冠与世同乎？夙夜作息，卜岁祈年，官长田，君师田祖，非所谓“在家常早起，忧国愿年丰”乎？吾老矣，焚弃笔研，誓不复为古文词，为大书《少陵诗章笺句解》，使其子孙曼声高歌，以劝介寿之觞，其必拊手应和、欢然而一醉也已。<br>虎文贻余书曰：“昔杨子云《法言》，富人以百金请载名，弗许。叔父若不吝一言，某虽贫，贤于成都富人远矣。客见之以告余曰：‘兔园先生能雒诵《法言》，知杨雄为子云。’少陵诗曰‘语及君臣际，经书满腹中’，岂不亦信而有征乎”？余尔笑曰：“有是哉！”并书之以为序。</p>
<h3 id="毛子晋六十寿序"><a href="#毛子晋六十寿序" class="headerlink" title="毛子晋六十寿序"></a>毛子晋六十寿序</h3><p>余诵古人诗至魏武帝《短歌行》及韩退之《南溪诗》，未尝不徨追叹也。夫以魏武之雄姿，经营八极，一不得志于江东，则有老骥、暮年之感，而其诗曰：“越陌度阡，枉用相存。契阔谈宴，心念旧恩。”退之之文章，亦一世之雄也，及归老城南庄，则赋诗曰：“不惟儿童辈，亦有杖白头，馈我笼中瓜，劝我此淹留。愿为同社人，鸡豚燕春秋。”此二公者，其才力志气，横驾侧出，可以无所不之。及其才骋而旋，志放而返，则退而思息机摧撞，谋田园乡社之乐，劳歌而役梦，千载而下，犹有馀情也。<br>余少有四方之志，老而无成，海内知交，雕谢遒尽，及门之士，晨星相望，亦有弃我如遗迹者。唯毛子子晋契阔相存，不以老髦舍我，而子晋年已六十矣。忆子晋抠衣升堂，年方英妙，今已岿然为乡老。余西垂之岁，块然独处，其与子晋过从，视古之度阡陌而燕鸡豚者，则有间矣。于其生辰为寿，讽咏曹、韩之诗，其亦不能无慨然也已。子晋有三子，撰书币过余，谋所以寿其亲者。余观介寿之辞备矣，颂其文则游、夏，颂其行则曾、史，颂其藏书则酉阳、羽陵，颂其撰述则珠林、玉海，余虽善颂，何以加此？而余之所闻于《内典》者，五天声明之论，六岁至十五岁童子习闻暗诵，比于神州上经，孔父三绝，婆罗门四围陀论，此方之五车四部，未足窥其绪馀也。彼其浅浅者，而犹若是，而况其深深者乎！日吾友萧伯玉、范质公议藏《大藏》方册，子晋誓愿荷担续佛慧命，皮纸骨笔，不遑恤也。余晚探教海，思以萤光爝火，照四含而镜三宗，子晋独踊跃印赞，以为希有。然则子晋之志愿固在乎威音已后，月光已前。世所谓名人魁士，登汲古之阁，旋其面目，望洋向若而叹，曰繇子晋观之，不啻河中之一沙，手中之一叶，宜其修然视下，然而不自有也。余尝观魏武《遗令》，为陆士衡之愤懑 吊者矣。又观张籍叙退之《养病诗》，所谓又出二女子合弹琵琶筝者矣。英雄之伯心，文人之习气，俯仰耗磨，留连δ晚，回环思之，又有不胜其叹惋者。今吾与子晋委心法门，一灯迢然，悬镜相对，以多生文字结习，回向般若，馀年末光，与斯人孰多，斯可以为子晋寿也矣。<br>余六十初度，谢客湖南，子晋为设南岳应真像清斋法筵，呗赞竟日。今将偕一二名僧遗民往修故事，恐子晋之或避匿也，告夫三子，俾曙戒以待我，而先之以斯文，以道余所以往贺之意。</p>
<h1 id="有学集卷二十四"><a href="#有学集卷二十四" class="headerlink" title="有学集卷二十四"></a>有学集卷二十四</h1><p>。序</p>
<h3 id="杜大将军七十寿序"><a href="#杜大将军七十寿序" class="headerlink" title="杜大将军七十寿序"></a>杜大将军七十寿序</h3><p>上章摄提格之岁，前太傅元侯大将军武杜公春秋七十，{穴丙} 月廿二日为悬弧之旦，其犹子总戎弘、弘场及诸孙十二人谋相与罗长筵，考钟鼓，横金拖玉，称百年之觞。公方损食降服，独居深念，湫乎其有墨也，恤恤乎如有所失也，则相与屏营，前却而未敢进，裁书布币，走使数百里，以称寿之词请于余。<br>余惟公历事五朝，专制九镇，西鏖河套，南荡渝州，大小数十百战，功劳在疆场，勋伐在庙社。迨乎国论参差，用舍错互，悬车束马，引身敛手，以坐视夫海宇之糜烂，钟{ね}之迁移，而公亦已老矣。《记》曰：“七十曰耆。”人生七十，则世故饱更，齿发危秃，志意衰落，家人妇子、亲知故旧为之息其劳，闵其耄，而祝延其未艾也，于是乎有称寿之举，岂非流俗之人所谓吉祥善事者哉？而至于公则不然。公于今日固未可以称老，亦未足以称寿也。古之称寿者，必取喻于山岳、于松柏。山岳之峙也，至于配天，人有数山岳之年而祝延之者乎？松柏之青，青贯四时，历千载，人又有数松柏之年而祝延之者乎？天祚斯世，必遗老成人以扌耆危柱倾，曰寿春，曰元老，曰询兹黄发。斯人也，天地之心也，光岳之气也，浑沦磅礴，含阴吐阳，非犹夫含齿戴发、横目四足之伦，以血气为盛衰，以年齿为老壮者也。汉之名将，少无如霍去病，老无如赵翁孙。去病少而侍中，贵不省士，出塞士卒饥乏而重车，弃梁肉，骠骑尚穿域蹋鞠。翁孙讨西羌时，年七十六矣。建置久长之策，曰“老臣不惜以馀命为陛下明言利害”，何其料敌制胜详复而周至也！骠骑果勇壮往，一旦绝大幕，徙王庭，而其精华果锐之气单且折矣。营平老成持重，驯至于诛先零，屯浩，而老谋壮事、为汉家计万世者，不但已也。史讥去病会有天幸，而功名与其年俱尽。杨雄颂营平中兴作武，而功名亦与其年俱永。古称山西出将，信乎？频阳、古わ，皆老将也。智老则深，谋老则壮，材老则坚。天之以老寿畀斯人也，而岂徒哉？牧野之役，太公望年九十，秉旄仗钺，未尝告老。《大雅之什》曰：“牧野洋洋，檀车煌煌。维师尚父，时维鹰扬。” 当此之时，师尚父尚桓桓如虎、如熊、如鹰之□，飞扬逆击，下平芜而血毛羽也。有人焉操壶觞，酌旨酒，为之息其劳，闵其耄，又从而颂祷焉，此与夫仰川岳，抚松柏，酌酒祝延者何异？有不灿然大笑，嗤其狂易者乎？周则师尚父，汉则营平，唐则汾阳，以七十馀应回纥大人之占。天祚斯世，而遗老成人，斯固上天之劳人，斯世之硕果也。亦犹夫流俗之人，七十告老，古稀称寿，嬉游征逐，饮食燕乐，ぅぅ然熙熙然视日荫而欷，抚桑榆而太息者，是岂天所以遗武之意，而亦岂斯世之所以仰望武者乎？今日之超然燕处，停觞却贺，湫湫乎恤恤乎有不能舍然者，斯所以为武已矣。<br>余于武，异姓昆弟也，衰老不能趋贺，诵《秦风·蒹葭》、《无衣》之诗，穆然远怀，将遣稚子执承饮以往，而叙次斯言以先之。武读而笑曰：“是翁明年亦七十，自不伏老，乃欲以我为前驱乎？虽然，何其言之壮也。传敕犹子、孙子，敬为翁举一觞矣。”</p>
<h3 id="锡山赵太史六十序"><a href="#锡山赵太史六十序" class="headerlink" title="锡山赵太史六十序"></a>锡山赵太史六十序</h3><p>余读唐韩、柳二子之论天，深惟其所谓元气阴阳者，以通于古今人才治乱之故，而推广其说，以谓人身之所恃者，元气也；国家之所恃者，人才也。韩子谓果饮食既坏，虫生之。国家之为果窳也亦大矣。妇寺为其附赘，奸佞为其痿痔，边陲盗贼为其痈疡，幸幸冲冲，攻残败挠，未有止息，独恃一二贤人君子枝其食啮，去其攻穴，于是元气阴阳不至于日薄岁削，而国家用以长久。是故国家之兴，必曰“王国克生”，其亡也，必曰“邦家殄瘁”。古今觇国者，未有以易此者也。<br>余壮而登朝，所师友多海内大人长德。二十年来，摧残剥落，相继澌尽，而神州遂有陆沈之祸。晚得交锡山赵太史，先皇帝于甲科射策后，召见清问，拔置翰苑者也。太史强学束，道明德立，布衣蔬食，卓然以古人自命，而贤士大夫望其羽仪，以为此邦今之鲁卫忠定、忠宪之后，犹有人焉。考人才于今日，斯可为庆幸已矣。太史近方担簦席帽，诣阙里，谒林庙，访问俎豆礼器，归而修端门告成之业。其所以长养元气阴阳而去其攻穴，固有大于吾之所云者。余幸得托夫契有朱陈之好，将乘小艇、持村醪以介皇览之觞。遥望梁，锡山有光，熊熊有气，洋洋元气郁盘在江乡百里间，不自知其棹头雀跃，喜而欲有告也。柳子有言：“天地，大果窳也；阴阳，大草木也。乌置存亡，得丧于其中。”太史诵斯言也，举太白以浮我，余无所辞于杯史矣。</p>
<h3 id="赵景之宫允六十寿序"><a href="#赵景之宫允六十寿序" class="headerlink" title="赵景之宫允六十寿序"></a>赵景之宫允六十寿序</h3><p>万历五年丁丑，吾乡赵文毅公在史局抗论江陵夺情，拜杖谴归，直声震天。下迨崇祯丁丑，文毅之孙景之、宫允初登上第，复抗论武陵夺情，禁林谏纸。前辉后光，先后六十年，照耀史册。景之未几召用，公望蔚然遭时颔，回翔田里，又十有四年，而春秋已六十矣。<br>余儿时受先宫保负剑之训，曰：“孺子如有闻也，必以赵先生为师。”少从景之尊人叙州昆仲游，服习其馀风绪言。壮而出耀州王文肃之门，其事文毅尤先河也。余于赵氏，祖、子、孙三世矣。州里之间，栾公之社，翟公之门，菀枯盈虚，湿濡沫，未尝不相共也。朝堂之上，甘陵之部党，端礼之碑刻，声气应求，坛屹立，未尝不相逮也。当景之抗疏时，余甫出请室，饮章蜚语，道路汹涌，未尝不奋臂扼腕，助其角芒也。今日者，陵谷贸易，井邑迁改，景之已苍颜素首，为时典刑，为国遗老，余则归老空门，枵然为陈人长物矣。顾欲执笔伸纸，强颜为称寿之文，不已伤乎。虽然，古之君子怀贤而念旧者，虽老且退废，不但已也。游九京者，或流连于随会；见虎贲者，或流涕于中郎；而况于文毅之孙乎？况于文毅之孙绳其祖武者乎？吾窃有闻于表记矣。《国风》曰：“我躬不阅，遑恤我后。”终身之仁也。余虽髦老，庸敢不勉？《诗》云：“丰水有芑，武王岂不仕。诒厥孙谋，以燕翼子。”数世之仁也。微景之，其谁与归？火膏则光，土膏则发，时雨将降，山川出云。文毅之诒景之也，其为丰芑也远矣。勿谓久隐畏约，无穷时也。<br>景之之生辰，在孟冬十月。是月也，日在北陆，占者嫌于无阳。阳气伏而孳生，动于黄泉之下，以养万物，故又谓之阳月。所谓日月，阳止者也。余与景之旧官太史，以视灾祥，书云物为职事，于其生辰为寿，作为阳月之诗，以附于畴人瞽史，歌风吹管之末，其亦可以有辞于巫祝矣乎！一歌曰：“斗柄北指兮，雉入虹藏。律中应钟兮，羽音则长。皇览揆予兮，七星煌煌。祈年饮蒸兮，息劳筑场。酌我春酒兮，吉月之阳。迎彼小春兮，欣欣乐康。”载歌曰：“藏身有楮兮，吹律匪堂。砥室三重兮，涂衅周详。罗爰覆兮，缇缦用张。朔风回飙兮，葭灰不扬。樽酒簋贰兮，及此月良。饮食燕乐兮，其又何伤。”三歌曰：“灰重而轻兮，衡ぽ而昂。七日来复兮，天心孔明。旧史书云兮，龙告祥。景至灰除兮，木雨金霜。晨鸡喔喔兮，旭日苍苍。三歌卒爵兮，寿岂无疆？”三阕以授从子孙保，俾为其妇翁致三祝之辞，而书其副于简椟，以告野史。</p>
<h3 id="韩古洲太守八十寿序"><a href="#韩古洲太守八十寿序" class="headerlink" title="韩古洲太守八十寿序"></a>韩古洲太守八十寿序</h3><p>岁在旃蒙协洽，雷州太守古洲韩兄春秋八十。余曰：“是吾年家长兄也，是吾吴之佳公子、良二千石、国之老成人也，是闳览博物之君子、海内收藏、赏鉴专门名家也，盍往为寿乎？”<br>客曰：“称寿何以致词？”余曰：“吾读太史公书记李少君事，窃喜其有似于兄也。少君见武帝，识古铜器，齐桓公十年，陈于柏寝，按其刻果然，以为少君神，数百岁人也。今兄博古强记，钟鼎之款识，书画之谱录，下上数千年，勾稽抉摘，若数甲乙，若倒囊庋，何止如少君，但知数百岁事？少君在武安侯坐中，言九十馀老人与其大父游射处。老人为儿时，从人父识其处，一座尽惊。今吴中颁白之老，襟裾之士，问从兄游，从容燕语，辄娓娓言其大父少年时游冶若何，动止謦咳若何，客移日忘去，有凄惋泣下者。少君言老人大父游射处，亦何足异也。今一旦号于众曰，吾兄数百岁人也，彼必不信。试反诘之，吾兄非数百岁人也，何以知柏寝之器如少君？何以知老人大父游射处如少君？彼又将哑然无以应也。安知兄之八十非即少君之数百岁耶？少君之海上见安期生，食巨枣，大如瓜。兄不将旦暮遇之耶？吾故愿以此为兄寿。”<br>客曰：“然则少君与韩若是班乎？”余曰：“器有古，人亦有古。是二古者，皆有真焉。少君匿其年及其生长，常自谓七十，人不知其何时人。少君，人之者也。若兄之为佳公子、为良二千石、为老成人，谁不耳而目之，则人之真古者，莫兄若也。以古器喻之，少君古也。以鼎彝，中土之镜药也；以书画，吴门之临榻也。吾兄则周官之宗彝，宣和之秘藏也。少君之自谓七十则，兄之行年八十则真。少君使物却老、以数百岁人则，兄则康强寿考、以数百岁度世则真。夫如是，安得以少君拟兄？且夫十年以来，文武衣冠，故家遗俗，茫然不可省识矣。公卿之子弟，丰镐之遗民，如兄者有几人乎？兄之在斯世也，犹弘璧琬琰之在西序也，犹天球河图之在东序也，犹山垒著尊牺象之在明堂也。皇天之所惜，邦家之所遗，人见为祥，史书为瑞。由此言之，兄今真数百岁人矣，不若绛县之老人，可以二首六身推定其甲子也。吾所谓真古者，信也。”<br>客曰：“公学佛之徒也，考古于《内典》，有进于此者乎？”余曰：“然，有之。无价宝衣饮光，截为僧伽黎者，衣之古也。绀青石钵，四天王所奉者，钵之古也。拘留孙佛所付金澡瓶、香炉、七宝印器，什之古也。星宿劫前，黄金修多罗白玉为牒，及迦叶佛时，银纸金书，此土钟、张、王、卫未足比者，篆隶之古也。刹刹尘尘，此古不坏，迄于今，犹有守条衣于鸡足以侍慈氏者。区区数千百年之古，何足为吾兄道乎？”客曰：“古矣哉！以天竺古先生之古方，斯世之好古者，斯莫可尚也已。”</p>
<h3 id="吴封君七十序"><a href="#吴封君七十序" class="headerlink" title="吴封君七十序"></a>吴封君七十序</h3><p>岁在癸巳，太仓封宫相约庵吴先生春秋七十四，方士大夫与宫相游，及出其门下者，争援笔为介寿之词。其大指谓先生南国名儒，昔为封君，今为遗老，望古遥集咏南山而书甲子，约略与晋之渊明相似。<br>有优先生于渊明者曰：“先生少不竞进，长而善息，视渊明束带折腰，不亦彼劳而此逸乎？先生晚食当肉，徐步当车，视渊明饥驱叩门，不亦彼困而此亨乎？渊明虽旷，亦非不念其子者，顾其诗曰：‘虽有五男儿，不好纸与笔。天运苟如此，且进杯中物。’使渊明而有子如先生也，群辅之录，《孝经》之赞，于其身亲见之，何必慨慕古人而颓然？顾景之时，又宁有儿女梨栗之嗟乎？”有人曰：“是固然矣。然杜少陵之讥渊明，以谓‘有子贤与愚，何其挂怀抱’，亦未知为渊明者。推渊明之志，惟恐其子之不得蓬发历齿，沉冥没世，故其诗以责子为词，盖喜之也，亦幸之也。今先生有子在，日月之际，陵谷既迁，斗杓弥著，征书在门，锋车遄驾，夫安知渊明之喜，非先生之所忧；而渊明之幸，非先生之所戚乎？”<br>虞之人士以其言告于余，余乃言曰：“子徒以渊明之身世比拟先生，亦知先生之避世，固有大焉者乎？夫国土之有净有秽也，人生之厌秽而怀净也，自有此世界以来，未之有改也。乱秽而治净，暴秽而仁净，杀秽而生净，□秽而华净，闰秽而正净。轩尤之所战，唐虞之所禅，巢由之所让，尽此矣。迨乎迦文之教被于震旦，然后知娑婆世界五浊恶世为秽土，从是西方过十万亿佛土极乐世界为净土，此土众生厌秽怀净，净信修持。得生彼国，见佛闻法，永离八苦、三毒、五浊恶道，此所谓避世之大者也。东晋之末，远公唱念佛三昧，修净土之业，结社于庐山，刘遗民、周续之诸贤褰裳而相从者，皆与渊明同志，耻屈异代之人也。嗟夫！金陵六代，代促时薄，栖山隐谷、遗荣而舍禄者，避世之小者也。三界五浊，跷蛔杂居、息心克念、正定而往生者，避世之大者也。乐天委命，形神悬解，许饮则篮舆而来，闻钟则攒眉而返，无心而出，倦飞而还，于束带折腰何有？笑傲非乐，乞食非苦，于饥驱叩门何有？愍念众生，彼亦人子，于五男儿何有？惟心净土，来去自如，惟远公能证明之耳。吾谓渊明避世之大者如此。先生褐衣蔬食，持戒安禅，精研教典，不舍昼夜，自今以往，世寿益富，梵行益修，指娄水为浔阳，即家园为庐阜。饮柴桑之酒，一觞独进；鼓少文之琴，众山皆响。晏坐经行，不出户庭，而东林西土，涌现目前。此方世界秽恶充满，如海中之一泡，如手中之一叶，俯而观之，又何足满其一笑哉？”<br>六月吉日，为先生初度之辰，敬叙次其言，因宫相以献于先生，使斯世之人谈避世法者，无刺促于此土，而以往生西方为大归，则自余之寿先生始。</p>
<h3 id="王奉尝烟客七十寿序"><a href="#王奉尝烟客七十寿序" class="headerlink" title="王奉尝烟客七十寿序"></a>王奉尝烟客七十寿序</h3><p>余庚戌二座主皆出太原文肃公之门，次世谊二公，于辰玉先生辈行，而余于烟客奉尝，则兄弟也。奉尝又命二子执经余门，盖余与王氏交四世矣。辛丑岁，奉尝年七十，门人归子玄恭、周子孝逸辈请余为祝嘏之文。余老耄，厌生却贺，嗫嚅未敢应。然王氏之为寿，非寻常燕飨而已。君子于是蒇国成焉，占天咫焉，又用以颂丰芑、歌燕喜焉，不可以莫之识也。<br>文肃事神宗皇帝，当盛明日中，君臣大有为之日，菀枯之集，孽于宫闱，水火之争，蔓于朝著。公以孤忠赤诚，扌耆拄宫府，上欲泯伏蒲廷诤之迹，而下不欲暴羽翼保护之心。久之事见言信，身去而国本定。余尝论次申文定事，谓昔人有言，此陛下家事，东朝之事，神庙与先帝亲为证明，岂可动哉？奉尝藐然孤孙，痛愤谣诼，胪陈本末，丹青炳然，使天下后世通知两朝慈孝，君父无金衣之嫌，储贰无黄台瓜蔓之恐。而文肃日中见斗，值负涂盈车之候，遇雨之吉，已应于生前；张弧之疑，并消于身后，则奉尝锡类之孝远矣。所谓蒇国成者此也。《文王》之诗曰：“陈锡哉周，侯文王孙子，本支百世。凡周之士，不显亦世。”谓文王受命于天，其本支嫡庶，百世为天子诸侯，而周士之有显德者亦如之。文肃阴翊元良，于本支嫡庶有百世功，其子孙受亦世之报，宜也。自古阴德之食，不报于其满，而报于其馀。文肃之股肱国本，眉目清流也，而不能免于浮石沉木之口，虽其功成名遂，身致太平，而申旦不寐，未有能舍然者，此则其馀而未满者也。岁有馀十二日，未盈三岁得一月而置闰，取其馀而未盈也。文肃之馀，在君臣邦国间，其未盈也，则食报于子孙。奉尝父子，其当之矣。天道不僭其容，以不显亦世，本支之报，私与太原一家，所谓占天咫者，此也。国家之盛，比隆三代，以有殷方之，神庙礼陟配天多历年所盖当祖乙、武丁之世，而文肃在保六臣之列，无可疑者。故家遗俗，孟子盖三叹于易世，而况昭代之孙子乎？孔子曰：“丰水有芑，百世之仁也。”西京之金、张，东京之袁、扬，元气郁然，与国终始，士食旧德，班固之所以张两都也。今观于王氏之寿宴，其知之矣。升其堂所藏┑而供奉者，神庙之宝章御札，如藏河雒之图，而抱鼎河之弓也。御其宾筵嘉肴旨酒，上尊养牛之殊锡，而郢醪蓬之遗法也。考钟伐鼓，丝肉递代，歌钟二八，清商一部，元臣之所娱宾而送老也。巾车南园，其芍圃则谢家之红药，其菊篱则韩公之晚香，泛舟西庄，梧桐之萋者，犹在朝阳；而鸣凤之羽，犹于高岗也。千金万寿，献酬卒爵，奉尝拜于前，诸子拜于后，，左右奉璋，或朴之终寿考，而卷阿之矢吉士，颂声犹洋洋盈耳也。凡百君子与于燕会者，相与念国恩，仰旧德，颂丰芑而歌燕喜，忠孝之心，有不油然而生矣乎？<br>余定陵老史官也，佩文肃琬琰之遗训，故记斯宴也，亦用史法从事。诸子有志于古学者也，作为歌诗以祝寿，岂亦将取征诗史，耻为巫祝之词，则余之志，其不孤也矣。</p>
<h3 id="大梁周氏金陵寿燕序"><a href="#大梁周氏金陵寿燕序" class="headerlink" title="大梁周氏金陵寿燕序"></a>大梁周氏金陵寿燕序</h3><p>闽之门人陈子输、徐子延寿、陈子撰书币而来告曰：“我方伯周公元亮保八载，入总大宪，大公太夫人寓居金陵，齐眉媲德，逾七开八公便道抵子舍，称觞上寿，长筵肆设，锋车在门。大学士晋江黄公已下致词祝嘏，金章玉轴，照曜堂庑，而夫子未有言焉。公于师门为弁冕，天下莫不闻公之意，谓非得夫子之一言，不足以宠光介寿。惟吾党小子亦然如有失也，敢稽首遥拜以请。”<br>余旋观元亮，以公望则鼎吕，以儒行则圭璋，以文笔则琬琰，以是游光扬声，显融其亲。当世为人子，无两。太公太夫人，劬躬焘后，向用五福吉祥善事。当世为人父母，亦无两。余学佛之徒也。以枯槁灰断之人，挟荒唐汗漫之说，使之端拜庄语，效南山西池之祝，譬如爰居之鸟，震掉钟鼓，而责其音中律吕，不已难乎！已而循览祝嘏之文，夷考颂美之词，与其所以致祝者，乃喟然而叹曰：“嗟夫！殆亦小之乎，其为言矣。”今夫十年以来，氛交作，水于氵反，兵于豫，风火于金白门，此世人之所谓劫也。大公谢诸暨政，归隐金陵。元亮奉之，自雒而潍，自潍而广陵，而复之金陵，室家静好，燕处超然，福禄鼎来，日月未艾，世人之所为口去目眙，层累赞叹，而犹恐不及者也。嗟夫！此吾所谓小之乎，其为言也。《释典》言劫者有小灾三，曰“俭”、“病”、“刀”，有大灾三，曰“水”、“火”、“风”。减劫之时，饥馑灾起，五谷不成，上味隐没，煎枯骨为大烹，藏粒稗如宝珠，而今之俭灾有是乎？又减而疾疫灾起，诸恶鬼神损害世间，郡邑空虚，惟少人在，而今之病灾有是乎？又减而刀兵灾起，刀仗庄严，骨肉屠﹃，草木瓦石皆化戈刃，而今之刀灾有是乎？大三灾之作，有情世间，次第坏尽，最后一增减劫器，世间空居者亦尽，七日轮出，河海水竭，天下洞然，梵天灰烬。今之火焰焰已尔，犹未能炎于昆冈，而得谓之劫火乎？二禅俱生，水界起，坏器世间，如水消盐，一时俱没。今之水滔滔已尔，犹未能浸于稽天，而得谓之劫水乎？三禅俱生，风界起，吹诸天宫，诸大山王互相拍撞，碎若尘粉。今之风蓬蓬已尔，犹未能决于土囊，而得谓之劫风乎？太公夫妇于此时也，徒御不惊，眠食如故，历数州如堂适庭也，阅十年如次。再宿也，世之人乃以为尘沙劫波，惊而相告，其相越岂不远哉！虽然，小亦劫也。相似三灾，亦灾也。燎原之火亦火，溃堤之水亦水，鸣条之风亦风也。太公夫妇所以处此者，亦必有道矣。吾闻小三灾起，经七年七日七夜，其灾方息。有一人合集男女万人，留为人种。是万人者，皆持五戒，修十善，具有福德之人也。太公居家为吉人，居官为廉吏，捐千金之产以予二弟，躬自食贫，好行其德。太夫人慈心忍行农力以相之，所修者，人世五常之教也，而于佛之五戒、十善，与夫六度真俗，兼资函盖相合。此在劫后当为万人中之一人，而何疑于今日之考祥，与五戒、十善之能度小劫也，六度之能支大劫也。唯心唯识，报如影响，事理之灼然不诬者也。佛言初禅内有觉观火，外为火烧。二禅内有喜水，外为水漂。三禅内有出入息风，外为风坏。菩萨精修六度，具足般若波罗蜜三千大千世界诸火，同时俱然一吹令灭，□□□□□大风破三千大千世界，如摧腐草，能以一指障风力令不起。太公夫妇慈悲布施，奉六度为津梁，毒流洄渊之中，梯航具矣。刹刹尘尘，此土安隐，龙汉之火，不将为萤爝乎？金藏之水，不将为涓滴乎？毗岚之风，不将为调刁乎？而区区之妖氛，兵燹尘飞芥扬，又何足动其一瞬与？我故曰太公夫妇，非人世之夫妇也。维摩诘之示妻子，常修梵行者也。大迦叶之九十一劫，人中天上，恒为眷属者也。今兹之称寿，以金陵为佛刹，以燕喜为法筵，以硕人吉士为清众善友，以雅诗乐章为梵呗诗歌，非犹夫人之燕会而已也。桃源中以花开为岁夜摩天，以花合为夜雒阳之铜狄，五百年而一铸。兜率之铢衣，一百岁而一拂，劫量时分，延促减增，至不一也。箭漏未阑，星河乍改，酒酣乐阕，桑海迢然，世之人芒芒然披朝华揽日，及陈词致语，称千金而奉万年，所谓舟壑夜趋，而昧者不觉也与。吾故曰：“小之乎，其为言也。”以是为太公太夫人寿，斯可矣。<br>闽书既至，元亮旋过吴门，请之益力，曰：“吾二尊人所不足者，非巫祝之词也，夫子无以卮言抵我。”余故趣举胸臆，伸写其荒唐汗漫之说以诒元亮，俾荐陈于工歌优舞之末。他日录一通复闽诸子，示如何也。</p>
<h3 id="吴祖洲八十序"><a href="#吴祖洲八十序" class="headerlink" title="吴祖洲八十序"></a>吴祖洲八十序</h3><p>大金吾山阴祖洲吴兄谢环卫事，归卧东山者，凡十有二年，而春秋八十。癸巳岁六月吉日，其悬弧之辰也。兄故名臣胄子，经术大儒，以宿望掌卫，晋秩一品，身虽引退，其声光气象，尤映望于钩陈阁道之间。诸子或领世职，或陟西台，皆雄骏君子，羽仪当世。寿觞既举，长筵罗列，垂鱼绕膝，驷马在门，耶溪禹穴之间，荣光浮而休气塞东南候气者，以为祥异，不徒考钟鼓、走玉帛、夸燕喜之盛也。余于兄为年家稚弟，以文章气谊、肩随兄事者，四十年矣。故推言兄之所以致寿者，以为沃洗之先，可乎？<br>当兄之副北司也，逆奄枋用，群小嗾兴大狱，曲杀海内正人君子。每当收考，片纸刺闺，掌狱者奉为圣书，罗织如不及。兄独正容危辞，取次纵释，群小知之，刊章削逐，几陷不测。而兄之从容解救，保善类而扶正气，则已多矣。谪籍再起，晋领卫事，当操切之世，事英明之主，责任殷重，镌诃刺促，兄独传古谊，引大体，主于蠲除苛细，Δ决嫌疑，为国家养仁厚之福。虽其受事未久，而权相钳网之馀威，缇骑毛举之积习，扫除荡涤，中外相庆，其所以存国体，全君德，非聊尔而已也。兄之仁心为质，忧国爱人，太和元气，酝酿著存，大节所著，卓荦如此。天之报兄以高寿康强逢吉，岂偶然哉！孔子曰：“仁者寿。”《易》曰：“天地之大德曰生。”班氏论戾太子生于兵间，推明助顺佑信之说，以为汉武穷兵好杀之应。兄之领环卫，解罗网，于四令为发生，于五常为仁，《易》与孔子之云备矣。沧桑陆改，尘劫飞灰，金貂之七叶犹新，麦丘之三祝未艾。班氏固曰：“寿者，酬也。”天之所以酬兄者也，又何疑焉？人言兄故有仙骨，好修炼龙沙石函，夙昔著名字，当以神仙度世为祝。吾读《首楞经》，知坚固服饵金石，化道圆成，还入诸趣，而观音以慈悲加被福，能转寿如珠雨宝。观音之慈悲也，《易》与孔子之生也、仁也，皆性寿也。兄之长生度世，取诸此为足矣。何事如昙鸾之访求仙籍，为菩提流支所唾弃哉！余之所以祝兄者如此。<br>当兄掌卫进秩，余有文奉赠叙阁卫奇胜之详识者，谓可续王州《锦衣志》之后。今之祝兄，推言其所以致寿者，庶几班氏论汉武之深旨。又州之所未及，兄固精晓经义，不以为颂祷之常词而置之也。</p>
<h3 id="嘉定金氏寿宴序"><a href="#嘉定金氏寿宴序" class="headerlink" title="嘉定金氏寿宴序"></a>嘉定金氏寿宴序</h3><p>余生之年为万历壬午，嘉定金子鱼先生以是年举于乡。既而偕上公车，晚年折辈行与交命。其子尔宗、尔支以执友事余。当是时，二子妙年夹侍，顺祥娟好之气，著见于颜面，余顾而羡之。子鱼长德考终，尔宗兄弟镞砺名行，家风蔚然。未几尔宗亦卒。尔支值世乱，不应科举，退而修布衣长者之行。其妇唐孺人裙布操作，饣盍耕偕隐。丙申正月，五十初度，其子冶文偕三弟舒雁行列，奉觞上寿，征予言以当祝嘏之词。<br>余尝读韩子之文，叙其交于北平三世者，眉目话言，历历可以想见。余之交于金氏亦三世矣，以子鱼当高山深林，以二子当鸾停鹄峙，以诸孙当瑶环瑜珥之家儿，则庶几近之。韩子年未耄老，未四十年而哭北平之三世，以为怅恨。今尔支年才五十，规言矩行，岿然长德，室有晤言之妇，家有竞爽之子，兰如故，箕裘日新。今兹初度之日，东都之遗老，西园之故人，相与越阡度陌，酌酒上寿。余既耄老，尤获以纪群旧交，为登堂燕喜之客，视韩子之俯仰叹息者为何如也？斯亦可以进一觞也已。昔者孟子论商周之际，以为故家遗俗，流风善政，犹有存者。而班氏之赋西都则曰：“国藉十世之基，家承百年之业，士食旧德之名氏，农服先畴之畎亩。”盖故家旧德与国家运会相终始，论世者为之盱衡太息久矣。唯金氏远有代序，条叶被泽，保世滋大，驯至于今日，而诗书礼乐、冠裳文物之馀风，犹有存者。长筵既设，寿觞斯举，客赋既醉，主称未稀，伐木之速诸父也，大田之来妇子也，假乐之燕及朋友也，欣欣焉ぅぅ焉，洗爵奠，献酬卒事，与于斯燕者，莫不修容正颜，以观儒雅之会。周馀黎民，屏营徨，当飨而叹，有泣下者，夫然后而知孟子、班氏之论为不徒也已。<br>余尝奉教于嘉定之君子，邮传震川之绪言，以生辰为寿之词为非古。今于金氏之寿宴，推本其世德，而因以追溯国家三百年故家乔木、镐京丰水之盛事，则亦庶几学古之道。诸君子如可作，不吾废也。是为序。</p>
<h3 id="郑士敬孝廉六十寿序"><a href="#郑士敬孝廉六十寿序" class="headerlink" title="郑士敬孝廉六十寿序"></a>郑士敬孝廉六十寿序</h3><p>自万历末造迄今五十年，吴中士大夫相率薄文藻，厉名行，蕴义生风，坛相望。吴人为之谚曰：“前有文张，后有郑杨。”吴人士有名章彻多矣。谚独云云者，龙宗有鳞凤，集有角翼，亦标举其眉目云尔。十年已来，诸君子墓草载陈，藏血已碧，惟郑君士敬如鲁灵光，岿然独存，斯则霜林之清乔，俭岁之嘉穗也。今年清和之月，士敬六十初度，及门之士相与酌旨酒，治脯，修承平故事，具衣冠以称觞，而乞言于余。<br>余观士敬束镞砺，蔚为国宝。退而屏居，教授洗心，读《易》俯仰，于天人理乱，阴阳消息之际，隐几抱膝，不知老之将至，则余之为士敬寿者，诚无出于《易》矣。《易》之《需》：“乾下坎上，乾健而遇坎，险需而不躁，故乾不陷于坎也。”士敬之为人也，忠信以进德，修辞立诚以居业，终日乾乾之君子也。乾而遇坎，故需坎而不陷，故有孚而亨吉。观其象，玩其占，士敬当之矣。初九之需于郊也，其当崇祯之盛，观光用宾之时邪？乾可以上进矣，而不进，坎在前也。郊去坎虽远，违于国邑矣，汲汲乎其习于坎也。《同人》之上九亦曰：“于郊，无悔。”不若于野之亨也。密云不雨，自我西郊，阴阳不能相谋。身之与世，其皆有密云之象乎？当辟门开窗之日，母老顾养，不听征辟。《需》之初九，士敬以之。九二之“需于沙”也，曰“小有言”，则南迁，捏轭谣诼，忧谗之时也。九三之“需于泥”也，六四之“需于血”也，则井邑更改，俭德辟难之时也。驯至于九五乾坎之会，得中，泥血之险旋释。君子居此，何所为哉？则惟有需于酒食，以待三阳之进而已矣，故曰：“需，须也。”君子以饮食燕乐。夫饮食宴乐，而岂君子之所有事也哉？则今日之为士敬寿者可知已矣。乾自需郊以往，渐而近于坎，小近则小伤，大近则大伤。致寇则焚如突如，需血则其血玄黄，出而自穴，则后缗之自窦也。以敬慎持之，以顺德从之，三不以恃健而玩坎，四不以据险而拒乾，恤恤乎湫乎攸乎，敬慎小心，倾否返吉之道也。坎之入于需也，曰“失道而凶”，曰“求出未得”，曰“终[C043]功”，以祈乎尊酒簋贰之际，难矣。需之免于坎也，请以为士敬寿五，为需主庀酒食，以待阳来饮食，以养阳象。坎宴乐以养阳象，乾阴阳和笑语，获燕饮之间，油油祈祈有云上于天之象焉。鸿渐于磐，饮食ぅぅ，渐之于干而磐也，犹需之于血而酒食也。日昃之离，不鼓缶而歌，过日中昃欲有需焉。其将能乎？需之异于离也，请以为士敬寿。云之上于天也，必待其族而雨。君子之饮食也，必待其类聚而宴乐。今之鱼鱼雅雅，舒雁行列进而称寿。士敬者，殷民周士，声气合，犹需之待族而雨也。上六之爻“有不速之客三人来，敬之终吉”，传曰：“人三为众。”又曰：“莫三人而迷。”需既极矣，三客不待召而自来。云上于天，客召于敬，求贤才以济难，皆不速之义也。<br>或曰：“士敬有丈夫子五，雄骏刚健，亦三人之象也。观颐观养，王用飨于岐山，酒食贞吉之道备焉。困之困于酒食也，未济之饮食需首也，需之所不与也，请以是为士敬寿。”世之君子与于郑氏之燕者，玩乾坎之占，历沙泥之险，于旅酬卒爵之时，深思夫危平易倾，亦要无咎之旨，亦将当飨而叹，忾然于余言矣乎。或有进曰：“需之终，利涉大川，往有功也。”需乎需乎，其将需吉而终乎？抑亦往而有功乎？余老矣，士敬以伐木之客我，不敢当也。需之不与知，敢知其往于其生辰为寿也，姑与之饮酒。</p>
<h3 id="王兆吉六十序"><a href="#王兆吉六十序" class="headerlink" title="王兆吉六十序"></a>王兆吉六十序</h3><p>吾丈王君兆吉以名家硕儒射策发科，筮仕铨司，名行茂著，国恤解绶，贲于丘园，鸿渐用仪，休有誉处。先是乡人梦游记君子华严大典，积有密因，当广阐扬，捞济末劫。于是邀石林长老、诸上善人作华严会，书写诵持。岁有程要，见闻随喜，歙然从风矣。阏逢敦嘉平之月甲子，一周里之士友将往致祝，而请余为其词。<br>余维古之人，进不得行其志于天下，则退而为善于乡。夫以世法善其乡，君子尤劝为之，而况于以佛法唱导者乎？佛说我灭度后，能窃为一人说《法华经》，乃至一句，当知是人，则如来使如来所遣行如来事。夫以契经一句，又窃为人说其福德无量如是，而况于九处十会，四万五千馀偈，公然广说，劝人持诵，破微尘，出经卷，饶益众生，岂非如来与华严法会中遣来作使，告报异生者乎？此地业因弘多，智眼灭熄，髑髅盛粪之魔民，依虞山为窟穴，继之以黄头之邪宗，紫姑之厕鬼，蛇神狐妖，更互枭乱，鼓聋导盲，牵挽堕坑落堑而莫能止也。君外修儒行，内种智，佛实使之，以标正人天，推折愚诬。乡人之梦，正梦也。杂华之因，正因也。用此地之因缘，救此地之沦坠，从地倒者，还从地起。此我佛善巧方便也。一切众生皆念生地，佛亦以报生地恩，故多住舍菩提，而君之因缘能不种于此地乎？吾闻菩萨住檀波罗蜜慈悲，利益众生，若在一村一县，乃至一管一国，是诸所摄众生未来，还为眷属，皆生其国，是诸施主，即于有因缘之国，亦成正觉。君今行此地，现长者居士身，以华严法界摄受此地众生。此经为圆满教，一法才起，皆有眷属随生，以是因缘报生地恩。彻果该因，即报即理，无可疑也。嗟夫！以世眼观之，君以精强弘济之才，当栋挠轴折之世，甫仕而已，未衰而退，为可叹也。以佛眼观之，假衰退之机缘，弘如线之末法，为如来使行如来事，天之任君也大矣。其成君也远矣。然则君今日之称寿也，不已辽乎？方山长者作《华严论》明净土权实，指第九第十是实净土，故知维摩惟心，净土即华严法界，十佛刹尘，莲花国佛土也。此世界村落聚居，一牛鸣地，三界五浊随境设化，安知善财询友，随顺南行，觉城东际，古佛庙前，沃田海岸，不即在此地乎？安知弥勒宝华楼阁，无量庄严弹，指开闭，不即在此楼阁中乎？<br>君于称寿之日，康强逢吉，谛思积劫因缘，然灯炷香，念佛念法。尔时香云花雨，放光动地，华藏世界海，刹那涌现。摄此土有缘，众生尽作微尘数莲花眷属，区区世寿，一息一瞬，四百生灭，又何足以云乎？诸士友合十指爪曰：“善哉！自今以往，生辰为寿，皆用清净因缘，回向华严法界，不复以世间燕饮征逐相娱乐也。请自夫子之寿兆吉始。”</p>
<h1 id="有学集卷二十五"><a href="#有学集卷二十五" class="headerlink" title="有学集卷二十五"></a>有学集卷二十五</h1><p>。序</p>
<h3 id="白法长老八十寿序"><a href="#白法长老八十寿序" class="headerlink" title="白法长老八十寿序"></a>白法长老八十寿序</h3><p>昔者紫柏可大师以刻藏因缘付嘱大弟子密藏开公，复长水楞严寺为藏┑流通之所。二公沦逝，大业中圮。长老信州白法琮公仗缘藏事，行密而智圆，理通而事固，以精勤昭格人天，以精严轨范僧徒，以慈悲平等摄受四众，所主云兴泉涌，如幻建立，为法为经，遗身耆事，不惜头目脑髓，五十年如一日也。酉戌之交，劫火焚如，经坊净场，弓刀击戛。公曰：“吾以身殉寺，以寺殉经，以经殉佛，如火于稻苇，不相舍离，焚则俱烬耳。”净扫佛殿，洞开经厨，宝相琅函，光影见昱。擎炉炷香，佛声浩浩，游骑隳突者，靡不瞪瞢愕眙，回翔引去，经像保全，退居紫柏院。今年乙未，公世寿八十矣。<br>盖自大法垂秋，魔强法弱，邪师横民，拈锥付拂，抹杀教典，胥天下浸淫风靡，而吴越间为甚。彼固曰：“上上根人，不应看教也。”修法华法三昧、证旋陀罗尼者，非南岳天台乎？弘法界观者，非文殊化身、疏杂华者，非华严菩萨乎？龙树授如来记破有无宗，何以身入龙宫，广造诸论乎？慈氏上升之后，何以徇无着之请，授八十行偈，诵十七地经乎？狂易相寻，聋瞽交煽，大鉴不用，外道讥诃紫柏，遂以无师遣斥，陵夷枭乱，至此极矣。佛灭后，诸天白大迦叶佛法船，欲破法灯，欲灭从法，人欲去行，道人渐少，恶人力转盛，当以大慈建立佛法。紫柏师弟龙象蹴踏，惟以流通正法为能事，灼知末法人根，入邪见网，无智盲冥，应有今日也。公于斯时遥承法藏之托，悲愍沦坠，心没忧悔，不得已而以慈心熏之，以密德镇之，不立坛，不集朋徒，不延师匠。人知公耆年宿德，沤和柔软，结粥饭侣，修婴儿行，而不知其守法城，续慧命，以番然一老，当须弥寸丝之任。是为荷担如来重担，岂但紫柏之功臣，开公之善友哉！昔洪觉范讥宁□公，僧史以永明为兴福，岩头为施身，以觉范之贤，岂犹以兴福、施身为下于习禅乎？吾谓永明一心为镜，万善同归，此兴福之大者，虽不言习禅可也。今但以营福归公，斯不知佛法已矣，末法转微，恶人力盛，将恐世界如墨穴而昼夜为大冥，经法灭熄，不待月光出世之后。<br>公幸少回愿力多住，世间如宝掌和上，岂非末劫众生之大幸，诸佛为作七劝桥者乎？余敬从四众之后，发诚实言，代诸天之启请，公应为取相众生熙怡一笑也。</p>
<h3 id="石林长老七十序"><a href="#石林长老七十序" class="headerlink" title="石林长老七十序"></a>石林长老七十序</h3><p>虞山逾缮那地，伽蓝相望中，有真清净僧，好学多闻，习禅明律，执白牙扇，摇松枝柄，为我方外友者，长老石林源公一人而已。大论言有四种僧：有羞僧，无羞僧，哑羊僧，实僧。今之僧皆第二、第三种也。身口不净，不别好丑，则无羞僧为多。舍利弗言僧有四不净食：不口食，仰口食，方口食，四维口食。今僧食皆四不净也。曲媚权势，通使四方，巧言多求，不净活命，则方口食为多。公被服儒雅，兼综油素，不畜盈长，不招徒侣。雀喧鸠聚之众，非屏之也，香严水观，湛如而已。蝇营蚁膻之席，非割之也，菜食清斋，泊如而已。开堂付拂，近在邻并，朋徒歙集，利养曜，一灯暗晦，阡陌迢然，如观剧戏，如见博奕，有谘问者，破颜微笑而已。<br>岁在乙未，世寿七十。古者德长年老，谓之长老。律中有二十夏至四十夏为上座，五十夏已上，一切沙门所尊敬为耆宿。如是者，非公不足以当之，而余窃于公有请也。今世间人七十曰“耆”，亦自称为“老夫”。以千岁宝掌视之，则亦驱乌之岁耳。古之名僧大士，耆年宿德、表著四依者多矣。赵州年一百二十八，十方行脚，则七十已后，正其整理腰包，办草鞋钱之日也。西域戒贤年一百有六，始为瑜伽等论授支那。三藏则七十上下，正其远承弥勒，立法相大乘之日也。李长者报龄九十六，著《华严论》终，辞众示寂，则七、八十之交，正其挂囊土龛，造论释经之日也。若其轨范夷易、信而可遵者，有二人焉。晋之远公梯航净土年，在桑榆执经讽诵。我吴越之公揭厉戒律，冥斋行持，鬼神随侍。以世寿计之，皆七十馀年。《易》曰：“君子进德修业，欲及时也。”将使公争强角力，为尘劳攫之事乎？则公为已老。将使公护法利生，为庄严净福之事乎？则公为方壮。然则世固不应老，而公亦不应以自老也。我闻一切众生皆念生地佛，以报生地恩，故多住舍婆提。公，吾常熟人也，于本生地讲导，同好律风，孔扇号毗尼窟。宅公继而起，报恩所生，其以此土为舍婆提也。幸哉！吾有望矣。吾读宋《高僧传叙》，公救虎之地曰“海隅”，巫咸氏之遗壤，招真治之旧墟，古寺周围不全，危垣而已。间尝与公抚陈迹之荒凉，叹宁公之笔妙，俯俯人代，流连太息。居今之世，道法熹微，镞虎之毒箭滋深，覆肩之条衣永堕。耆年宿德，人天所仰，捞沥晏济，非公而谁？公可以幡然而起矣。<br>余犬马之齿，长公四年，公盖为之后身。余忝昔之同好，故于其降诞之祝，率此土众生共启请焉。抑又闻之，佛法五百年而一兴。法运将隆，宗镜再阐，汉东粟散之邦，涌现为莲华佛国。余固尚父之耳孙也，愿与公炷香佛前，翘勤以俟。以斯文为告报焉，其可也。</p>
<h3 id="寿量颂为退和尚称寿"><a href="#寿量颂为退和尚称寿" class="headerlink" title="寿量颂为退和尚称寿"></a>寿量颂为退和尚称寿</h3><p>岁在甲辰，灵岩退翁和尚俗岁六十，其诞辰为二月初八日。缁白四众胥炷香称寿，致千岁宝掌之祝。东涧居士钱谦益合十而言曰：生辰为寿，俗礼也。如来用二谛说法，不舍俗谛。和尚既示现有身，示现寿相，今兹四众如竹麻稻苇，欢喜赞叹，异口同音，以佛眼观之，皆与实相不相违背。是诸人等应以寿者身得度者，即现寿者身，而为说法，何为而不可？我观和尚是身，如镜中像。见坐道场，如水中月。寒灰稿木，不起于坐。而法音如雷如霆，慧辩如云如雨，固非名句文身可得而模画也。我佛世尊演大华严，至第七会说如来寿量品娑婆世界，佛刹一劫，乃至最后世界，各以前位一劫为后会一昼夜，意明佛地实报称性之寿，无尽无边，但于刹那时内安立。第三周圆彰法界，总不出此一刹那际法界之果。以是证知和尚晏坐法堂，现长寿相，受人天供，缁白四众，顶礼膜拜，东涧老人哆哆和和，随喜称赞，皆在华严法界、普光明殿根本智中。于此荐得，当有不离名句文身迢，然得度者乃依般若四句及西方三启之制，炳香佛前，焚香作礼而祝颂曰：<br>东震旦国中，有大比丘僧。六座大道场，手提正法印。声闻遍十方，厥有多名号。晚坐灵岩山，其号曰退翁。翁生族姓家，宿具大根器。器宇俨如王，如龙复如象。三界大牢狱，名利作缰锁。如獐能独跳，摆脱不回顾。大法垂像末，师弦久绝响。一器贮蚊蚋，鸣嘬声啾啾。独于诸方中，最所不肯者。决择而委身，不跨他门户。辟如大火聚，其中有刀山，投身入其中，清净得三昧。又如百尺楼，一跃至地底，毡褥重铺舒，软暖获自在。以此勇猛力，没海求宝珠，口吞三世佛，岂但过于师？从上诸佛祖，放身失命处。解衣自盘礴，从容而笑语。或穿粪垢衣，岩居不见佛；或受键椎摈，处处皆文殊；或骂恒河神，忏谢呼小婢；或闻天浴乐，起舞如狂醉；或拈一瓣香，依位而礼拜；或于推车次，碾损阿师脚；或说木叉戒，岳神来皈依；或掉一叶船，翻身入水去；或握手中蛇，道是曹家女；或弄村师子，眉眼一齐动。擎扌叉复打鼓，种种诸幻事。石人生男女，偃师招手戏。衲僧鼻头长，古佛舌头短，只将一茎毛，横竖都穿却。一千七百则，烂如肉贯串。三玄三要门，况是掌中果。高踞曲 床，千偈及半偈。如激水成浪，如摇Ψ得风。又如虫食木，屈曲成文字。如阿罗修琴，妙音自然作。座下狮子儿，落地气食牛。多闻富楦酿，绮辨翻布。箭锋一撑柱，鞭影俄入心。靡不拽禅床，分身竖拂子。亦有灵利汉，贬眼却知有。过江见德山，即便横趋去。宗风既乍振，末法魔炽然。天以恶浊劫，历试发真者。七日并时出，毗蓝风复吹。猛焰烧梵天，山王皆拍碎。三灾少灭息，禅魔取次兴。荣名兼利养，钩牵为霜炮。泥金倒薤书，辉煌蔽山谷。伽陀腾沸唇，军持换服匿。双林一亩宫，拉逻旋欲倒。魔外尽拊手，此中独晏如。束肚三条篾，随手七条衣。杞天自崩，坦腹有我在。天高明星出，夜缓钟漏转。香消烛掩时，魔娆复安在？八部长冥护，四流咸归仰。晚坐灵岩山，岿然大导师。六十始称寿，世界为小年。即现寿者身，而为说妙法。我观翁诞辰，惊爆人天众。世出世间法，此事甚希有。右面张天觉，左面裴公美，夹立称弟兄，屹如两金刚。绕座克家子，穿破锁口关。藏头及海头，诸方敢狐假。坐断石头路，莫笑老右推。是诸人眉眼，各有退翁在。旋观士大夫，在家出家众。乃至负贩人，儿童翁妇孺。蜂涌祈长年，请翁长驻世。刳心呕肺肝，各以有所祝。或以文字祝，结习绮丽句；笔云吐光明，各各一退翁。或以礼拜祝，四体咸投地，毛孔骨节中，各各一退翁。或以口语祝，梵音楚夏声，音音叶海潮，各各一退翁。或以焚香祝，妙香八分，香云覆宝网，各各一退翁。一人百千人，一多各变现，一一身云中，各有退翁在。而彼退翁者，晏坐方丈中，燕寝凝清香，但有出入息。老人在众中，瞪目视退翁。亦复随大众，欢喜共赞叹。回旋观海众，退翁无不在。耳目旋瞀乱，口去不能合。我翻《华严经》，具知佛寿量。以一日为日，最后不可说。而皆于法界，刹那中安立。以故第七会，演说寿量品。仍在根本智，普光明殿里。心王为说主，心智自在故。今欲谈寿量，寿量不可说。欲知智境界，弥勒楼阁是。试问此楼阁，若是弥勒住，如何善才见，却从别山来。若云此楼阁，即非弥勒住，如何一弹指，楼阁门尽开？楼阁从何来，亦复何处去。此一位问答，迄今义未了。饶他幻龙雨，展转诸法喻，还请明眼人，再拈一活句。今此灵岩山，楼阁具庄严。退翁住其中，大众共围绕。若言楼阁中，毕竟无弥勒。安知彼弥勒，不从别山来。应知此世界，总在莲花藏。佛身佛劫土，重重相包裹。此山重遮掩，涌现好楼阁。林木奏梵音，宣说第一义。退翁与多人，一身一多身。居然唱十方，重重见主伴。龙华庄严时，人寿八万岁。于此道场中，不出刹那顶。是为真寿量，是为真法界。心王菩萨说，我说亦如是。我若双拳叶，坠落八难轮。忽然心花开，援笔作是颂。法筵诸清众，齐声叹奇哉。聋哑会说法，是事亦希有。响さ廊下迹，香风吹云衣。斋厨寿面熟，且留饱啖去。</p>
<h3 id="梁母吴太夫人寿序"><a href="#梁母吴太夫人寿序" class="headerlink" title="梁母吴太夫人寿序"></a>梁母吴太夫人寿序</h3><p>梁母吴太夫人者，太子太保、吏部尚书赠少保、真定梁公之子妇，今备兵使者慎可之母，而少宰司马之祖母、从祖母也。少保为隆万宗臣，勋勒彝鼎，流光积庆，诒厥后昆。太夫人令妻寿母事育数世子姓，群从携婴坐膝者，已皆拥节旄，纡青紫，金鱼玉佩，扶持左右，瑶环瑜珥，茁长阶除。太夫人逾九望百，副而临之文驷，雕轩往来，有炜虎齿，戴胜晔，如真仙。盛矣哉！吉祥善事，颂图所希觏也。唐李肇记近代衣冠妇人之贵，无如苗夫人。父，太师也。舅，张河东也。夫，延赏子弘靖也。子婿，韦太尉也。太夫人庶几近之，而孙枝秀发，寿考方至，则又未易更仆数也。<br>丁亥之岁，余坐饮章，急征妇河东氏匍匐从行。狱急，寄孥于梁氏。太夫人命慎可卜雕陵庄，以居慎可。杜夫人酒脯 ХЦ，劳问绎络。太夫人戒车出飨，先期使姆致命，请以姑姊妹之礼见宾，三辞不得命。翼日，太夫人盛服将事，正席执爵，再拜。杜夫人以下皆拜，宾答拜。践席，杜夫人以下以次拜，太夫人、介妇以降，复以次拜，乃就位。凡进食进肴，太夫人亲馈宾，执食兴辞，然后坐沃洗卒，觯礼如初。太夫人八十高矣，自初筵逮执烛，强力无怠容。少宰诸夫人相，杜夫人执事无亻言，无亻背立，贯鱼舒雁，肃拜而后退。余闻妇言，奉手拱立，惜未得身为、胞，于是乎观礼焉。<br>又十年丁酉，太夫人寿九十，设之辰，铺几筵，考钟鼓，庭实玉帛仪物，当应古太飨，然其献酬酢，三终百拜，礼成乐备，于往者之宾筵，固可概见也。夫以祖功宗德，历祀三百，蓼萧行苇，周道四达，而后扶风、冯翊之间，乃有梁氏以孝慈仁正，师范六宫。《关雎》、《鹊巢》，厘尔士女，而后珩璜琚之德，钟美于太夫人。《诗》云：“肃雍和鸣，先祖是听。”今兹燕喜，陈荐俎豆，序礼乐，肃雍敬和，顺气成象，其在宗庙之中、闺门之内乎？昔者孟子序殷德，必举故家遗俗。班氏赋汉京，必先旧德高曾。今吾观梁氏，于乔木见百年之泽焉，于丰芑见百世之仁焉，于プ狄鞠裳、鱼轩重锦，见三代之服物焉。其不徒以荷天休，受介福，显荣光宠如李肇所云也。恒云、吴水相去三千里，江村夫妇挈瓦盆，酌新酒，扶老携婴，望拜遥祝，称太夫人福履万年，而侑之以介寿之辞。其大指则用以述家庆，本国祥，庶几采诸声诗，昭于彤管，不敢以文。是为序。</p>
<h3 id="闻母邹太君七十序"><a href="#闻母邹太君七十序" class="headerlink" title="闻母邹太君七十序"></a>闻母邹太君七十序</h3><p>闻元亮之母邹太君者，吾友子将之配，孟阳之妹也。余往游武林，游于两君，闻太君风范甚备，元亮长与案等耳。今年再过湖上，太君寿逾七十矣。子将、孟阳墓草久宿，元亮颀然玉立，强学励志，已为老成人。世界沧桑、湖山间，旧游往迹邈然如威音龙汉，在穷尘历劫之间，而闻氏母子犹得以高堂暇豫，称觞燕喜，衰老残生。俯仰今昔，未尝不为忻然以喜，忾然以悲也。元亮自愧身为书生，居隐畏约，不能拾取富贵，显荣其母，再拜乞言于余，有不能舍然者。<br>余告之曰：“子之求悦乎亲，内顾而不舍。然其于中必有所不足，而其于外不能无所待。夫其所谓不足者何也？贫也，贱也，布素而菽水也。其所谓有待者何也？富贵也，功名也，鼎养而钟食也。子不见世之炎炎者乎？赫赫者乎？高台倾矣，曲池平矣，华堂便房，牛溲马矢平填其中，而高坟大阙，摸金发丘交臂其间矣。子有环堵之宫，蓬蒿之室，奉先人之春秋，供慈母之伏腊，惟贫故得以长安，惟贱故得以相守也。子之有不足者何也？子不见今之炎炎者乎？赫赫者乎？朝而射策矣，夕而拜官矣，驰驱戎马之场，牵率炎瘁之区，北山之忧，无从著之咏歌；而北堂之思，不敢形诸梦寐。子有膝下之乐，尸饔之养，望不及于倚闾，呼不事于扼臂，富贵所不能假，功名所不与易也。子之有待者何也？子奉邹鲁之训，为南陔之孝子，异宿肉，洁晨长而丰夕膳。太君修竺乾之法，为西土之善女，香灯禅版，抚儿女而乐团，仁风蔼然，善气郁然，一以为德门，一以为乐国。吾不忧子今日之事亲有替于他日，而惟恐子他日之奉亲有加于今日也。在吾子勉之而已矣。昔者颖封人之有母遗也，介子推之以母隐也，君子皆称之。伐许之役，封人以先登招子都之射，其为母遗也已慎矣。绵上之事，子推以谁怼介山之焚，其为偕隐也已苦矣。功名富贵，前驱后阱，古之才人志士不克解免、有遗憾于母子之间者亦多矣，而吾岂为子愿之乎？”元亮拜而起曰：“善哉谈也！愿终身守此言也。”谨书之以为序。时上章困敦十一月初五日，东风初动，梅蕊未开，已有香气。东涧老人钱谦益试鸡毛笔题。</p>
<h3 id="远山夫人四十初度颂并序"><a href="#远山夫人四十初度颂并序" class="headerlink" title="远山夫人四十初度颂并序"></a>远山夫人四十初度颂并序</h3><p>重光赤奋若之岁，文水梅公李公之佳耦远山夫人四十初度。端阳前二日，其诞辰也。缙绅学士从梅公游者，相率谋举觞称寿、旅进致辞者三，夫人三辞焉。<br>其初致辞者曰：“夫人发祥天族，毓秀金枝，教本公宫，占应归妹，国家关雎、麟趾，分条布叶，钟美于兹。《诗》曰：‘曷不肃雍，王姬之车。’请歌之以为寿。”夫人曰：“噫！紫宫烈焰，朱邸沉灰，红袖登车，青门为庶，徼福假灵，免挤沟壑，惧犹不足，而又何乐乎？敢固辞。”<br>其再致辞者曰：“夫人韶情绝世，言成文章，风云起于行间，珠玉生于字里，既云礼宗，亦称文府。《诗》曰：‘彤管有炜，悦怿女美。’请歌之以为寿。”夫人曰：“噫！无非无仪，内言不出。书楼之歌曰‘不服丈夫胜妇人’，非窈窕之则也。《静女》之褒，未敢闻命。”<br>其三致词者曰：“夫人四行纯备，五福浑圆，有举案齐眉之恭，有引绳束发之节，和鸣百世，翟两朝。《诗》曰：‘鲁侯燕喜，令妻寿母。’请歌之以为寿。” 夫人曰：“噫！漆室叹鲁，纬恤周，吾亦闻于女史矣。‘缟衣綦巾，聊乐我员’。蓬发历齿，何惭儿子？吾志在《下泉》之四章矣。《鹊巢》之起家，《颂》之受祉，窃以为肄业及之也。”致颂者皆不得命，迁延负墙而退。<br>梅公扁舟来访江村，以其言告蒙叟。叟曰：“吾闻江西故多女仙，颜鲁公谓麻姑发迹仙坛，花姑表异井山，非地气殊异、山川炳灵，则曷由徽懿流光若此之盛，而不言得通之所。以及观《墉城集仙录》，则知孝道，明王以真诀授谌母，谌母以授吴猛、许逊，净明忠孝之宗，实禀承于此，而豫章之于母，则又得度于许者也。《真诰》记易迁馆、含贞台二宫，皆女子之宫。此女子皆世有仁行令闻，已得道者，隶太元东宫中。然则女仙得道非由山川地气，亦可知矣。夫人有齐季女，淑慎其身，鸡鸣儆戒，夷险不二，岂非孝道之法，豫章人世世行之者，今将嘿授于夫人与？为吴、许之师，则谌母也。为吴、许之徒，则于母也。为易迁、含真之侣，则仁行令闻之女子也。于日中为仙王，于月中为明王，于斗中为孝弟王。此孝道之宗，天真所盟授者也。以此称寿，寿孰如之？彼三人者之致词也，虽极其青黄黼黻，不过朝华日及耳。灵妃顾我笑，灿然启玉齿，宁可几哉！”夫人闻而喜曰：“樵阳石函之籍，虞山学士有显记焉。我不敢希谌母，请效于母采花撷草，以奉夫子。”于是梅公之从子石台使君命余次其语，为夫人献一觞，而系以颂曰：<br>彼美淑姬，源自天。驻近银河，钟出玉田。仙李盘根，枣修告虔。团扇短什，上计斯篇。妇人居二，男子孰先？金铄不销，玉焚弥坚。兰闺如故，鞠衣俨然。鱼轩灿烂，凤毛蹁跹。乃届令节，乃列长筵。ゾ有折俎，乐有宫悬。蒙叟献寿，度彼群贤。巍巍扬许，领袖高玄。玄枵、星纪，分领山川。孝道真宗，谌母所传。豫章奕叶，于母蝉连。庙柏拂地，龙沙蜿蜒。静女其娈，上应星躔。麻姑连袂，花姑比肩。望林濯景，含真易迁。象服凝尘，鸾纸聚膻。雕轩文驷，如云烟。夫人颔颐，斯言不愆。叟亦斟雉，以嗣老。油囊之酒，烛夜相延。满引称觞，一笑百年。</p>
<h3 id="华母龚夫人八十寿序"><a href="#华母龚夫人八十寿序" class="headerlink" title="华母龚夫人八十寿序"></a>华母龚夫人八十寿序</h3><p>古无生辰为寿之文，而近世滋甚。凡寿考燕喜之家，亲知故旧相与考德颂美、列名征词，无虑数十人。诗文之传遽而至者，无虑数百篇。既而请者与作者各不相仞，不复知为谁某。此流俗之最可笑者也。<br>壬寅正月，华渚方雷之母龚夫人春秋八十，吴趋士大夫征予为称寿之文者，凡十人，皆当世雄骏君子，非犹夫世之牵联尺幅者也。其言曰：“某等文质无底，不敢以质史。惟是夫人壬午六十，奉觞授简、载在家乘者，其文与其人，班班可考也。敢藉手以告彤管。”余蹙然受命，合而征之。<br>夫人之事父也，扶老分甘，使其父无淳于公无男之叹，为孝女。夫人之相夫也，阖门以安，远游织，以庀婚嫁，使其夫食贫屏贵，老不降志，为令妻。夫人之育子也，警之以机丝，勉之以枢轴，镞砺之以引衽攘卷，俾诸缵言居业，蔚为闻儒，为贤母。凡此皆颂图之美谈，清乔之芳躅也。而余之区明风烈，以为信而有征者，则亦唯壬午称寿之诸君子，其人与其文在。夫所谓诸君子，非清江、新安、练川、云间与吴门之孝秀，板荡之秋，横身而并命者乎？当先帝之末年，诸君子游光扬声，在玉衡、金钟之间。权门要津、熏天炙手者，曾不能舍其咳唾，顾纳履于华氏之门。舒雁行列，称通家子弟，捧手曲跪，洗爵致词。青裙白发之老母，&lt;门为&gt;门而践席；衫席帽之书生，离立而献酬。非夫人母子，何以致是哉！三辰易位，九婴并作，诸君者既已剖心纳肝，藏血化碧，追龙胡而沉鱼腹矣。于是华子以白华洁白之身，偕今日遗臣故老，为夫人称八十觞。夫人张灯顾烛，追思诸君子，绛衣法冠，雁行称寿，须眉形影，显显然在杯荦间，停觞辍乐，黯然欲涕者久之。于是与于华氏之燕，卒事而退者，靡不有忠孝恻怛、回翔踯躅之思焉。<br>嗟夫！母子之道，交相成也。潘安仁之养母，有轾轩板舆之奉，而投分白首，母训无闻焉，则母未必能成其子。颖考叔之母，遗有锡类、施及之名，而蝥弧先登，其身不免焉，则子亦不能无忧于其母。华子有良史才，郡守议修郡志，人谓华子是诚在子。华子不言，而有忧色。夫人语之曰：“我闻有命，不敢以告人。汝之业，其在《杨之水》之篇乎？”华子于是欣然受命，囊书椟笔，键户而不出。母子之相成如是，此则余之所知，而乐为道之者也。</p>
<h3 id="吴门袁母吴氏旌节颂十章并序"><a href="#吴门袁母吴氏旌节颂十章并序" class="headerlink" title="吴门袁母吴氏旌节颂十章并序"></a>吴门袁母吴氏旌节颂十章并序</h3><p>有明万历三十年壬子，吴县民袁应诏物故，妻吴氏年二十九岁，生二男：子骏三岁，一岁。母家欲夺其志，克面耳，与孤存亡。骏稍长，佣书以养母，人称袁孝子。今岁癸卯，吴年八十。骏遍走学士大夫，请乞诗文。煌煌乎，盈门塞屋，俯仰周览，喟然叹息。<br>往余待罪国史，巡按御史巡方竟条列所部，旌表孝义节妇若干人上史馆。史官藏┑，编诸实录，比于天潢玉牒。其崇重如此。二祖开天孝慈仁孝，茂著阴教，神庙以孝治天下，仁圣、慈圣两宫叶德。当此之时，为臣忠，为子孝，为妇贞。反是则为怪民恶物，光天之下，不得见形影焉。袁母生神庙，初服守节，在其末年。涵养太和，依倚名教，柳子铭安丰孝门所谓孝理神化，阴中其心而克致斯事者，袁母当之矣。昔者二南之化，远被江汉之役。《兔春》美贤才之众多，《麟趾》言公子之信厚，《驺虞》叹国君之仁心，而诗人咏歌风始，举归于文王后妃。今于袁母，盛称其艰贞荼苦，抗迹图史，而不复归美于国家，岂知本者哉？旌门之制，于三代，而大备于唐。世道交丧，匹庶贱陋，感慨立节者不得以与被斯典。文人史，能以尺蹄寸管与朝廷表易攵风厉之权，争其久近。刘氏《列女传》画古佩服而显颂于像侧者，其人与青简俱在也。敢窃取斯义作为颂诗，其大指则主于宣圣化，裨国典，匪袁母一门。是为世有欧阳公者出，传王凝妻、李氏于五代丧乱之际，将以余言为征。颂曰：<br>维皇建极，天保定尔。升中告成，垂三百祀。六宫肃雍，三光顺轨。普天率土，汉广江汜。地名甄胄，城曰阖庐。郊原弦歌，诗书。哀哀寡妇，孤穷拮据。谁谓天高，荼苦独余。{髟皮}{髟也}截青，в{髟皮}改素。以我糟糠，充彼乳哺。流潼皆血，饮泣斯饫。长夜不哭，清晨如暮。饥寒煎逼，丧乱氵存臻。绵邈岁时，如历劫尘。温温凯风，长养棘薪。扼臂不呼，飞乳犹新。乃跻耄年，乃锡眉寿。青衫缟裳，鲜眸皓首。金章玉轴，错列户牖。梦梦斯世，咸曰希有。母拜稽首，天咫非遥。一寡妇人，介恃圣朝。阳春妪育，寸草惟夭。敢云蓬，不镂而雕。人言是母，幸哉有子。胼手秃毫，以供箸庀。母曰子兮，圣世龀齿。永言函载，视汝十指。崇台双阙，自古在昔。树之风声，表厥里宅。惟此宇宙，风声所积。节孝不存，乾坤乃坼。于皇盛世，崇奖节孝。蕉园是征，漆书有诏。露屋草茅，濡染德教。耆柱桑海，砥砺蓬ワ。旧史作颂，源大流长。媲周太师，颂美文王。史失求野，谁嗣欧阳。咨尔臣庶，勿忄昏勿忘。</p>
<h1 id="有学集卷二十六"><a href="#有学集卷二十六" class="headerlink" title="有学集卷二十六"></a>有学集卷二十六</h1><p>。记</p>
<h3 id="述古堂记"><a href="#述古堂记" class="headerlink" title="述古堂记"></a>述古堂记</h3><p>孔子曰：“述而不作，信而好古，窃比于我老彭。”注言老彭不一。包咸曰：“老彭，商贤大夫，即彭祖也。”王肃曰：“老，老聃；彭，彭祖也。夫子称老彭，目其老寿，记其封国，老彭即彭祖审矣。”邢曰：“一云即老子也。所据者《世本》、《史记》也。《世本》云：姓，名铿。在商为守藏史，在周为柱下史。《史记》曰：周守藏室之史也。又曰：老子为柱下史，老彭、老子非一人而何？”考诸经传，无彭祖述古之文，而夫子答曾子问，一曰“吾闻诸老聃”，再曰“吾闻诸老聃”，《论语》窃比之老彭，即《礼记》问礼之老聃，初无二人，断可知也。然而应世之迹，条然殊异。在尧时则为颛顼之玄孙，历虞、夏至商末而往流沙，年八百而寿未终，史所谓受封彭城，殷末世而灭者是也。既而复出于周世，为柱下史，见周之衰，复出关往流沙。史言百有六十馀岁，或二百馀岁者是也。此一人者，虞、夏、商、周之际，神奇幻化，出没无常。吾夫子既目击而亲承之矣，于述古则曰“老彭”，于问礼则曰“老聃”，一人而两称之，所以志也。此文之互见者也。<br>吾钱，固后人也。顷有事世谱，援据《世本》以厘正包、王之文，自谓可信不诬。族孙曾字遵王粪除厥父室庐，读书其中，以新堂来请名，余遂名之曰：子有志学古，请言吾氏之古。虞夏邈矣，自殷迄周，世守藏室。周公史佚与鲁公伯禽之事，如謦咳相接也。吾夫子之问礼也，一乘车、两马、一竖子，自鲁过周，弗告劳也。翻十二经，以说中之。以一言曰：“太谩，弗置辨也。”助祭于巷党，而日食呼而咄之曰：“丘止柩，反葬而后敢问也。”《易·象》、《春秋》在鲁，与丘明乘而观书于周史，端门之命，须此而告备也。故曰：“好古敏以求之。”又曰：“所不知者，丘盖阙如。”近世末学小生，矜虫刻，斗鸡距，惊而相告，狠而相非，东方作矣，而胪传不已，不亦悲乎！考吾先世之大宗彭祖至于余九十五世，而子又加三矣。遗经旧史不与古人俱往者，俨然在此堂也。以余之老耄，犹将羹墙仰止，朝夕陈拜，而况子少壮努力者乎？<br>昔之以述古名堂者有矣，习于钱之故，数祖典，遵圣谟，考德问业，莫斯堂宜也。谨书之以为记，俾刻石陷置壁间，而余亦将游息于斯，以交儆焉。</p>
<h3 id="黄氏千顷斋藏书记"><a href="#黄氏千顷斋藏书记" class="headerlink" title="黄氏千顷斋藏书记"></a>黄氏千顷斋藏书记</h3><p>戊子之秋，余颂系金陵，方有采诗之役，从人借书。林古度曰：“晋江黄明立先生之仲子守其父书甚富，贤而有文，盍假诸？”余于是从仲子借书，得尽阅本朝诗文之未见者，于是叹仲子之贤，而幸明立之有后也。仲子来告我曰：“虞稷之先人少好读书，老而弥笃，自为举子以迄学宫，修脯所入，衣食所馀，未尝不以市书也。寝食坐卧，晏居行役，未尝一息废书也。丧乱之后，闭关读《易》，笺注数改，丹铅杂然。易箦之前，手未尝释卷帙也。藏书千顷斋中约六万馀卷，余小子α聚而附益之，又不下数千卷。惟夫子之于书有同好也，得一言以记之，庶几劫灰之后，吾父子之名与此书犹在人间也。”<br>呜呼！往古无论矣。自有宋迄今五百馀载，馆阁秘书存亡聚散之迹，可按而数也。自金、元之破氵反，三馆之书载而之北。建炎中兴，书之聚临安者，不减东都。伯颜南下，试朱清、张海运之议，又载而之北。大将军中山王之北伐也，尽收奎章内府图籍，徙而之南。北平之鼎既定，则又辇而之北。以二祖之圣学，仁宣之右文，访求遗书，申命史馆，岁积代累二百有馀载，一旦突如焚如，消沉于闯贼之一炬，内阁之书尽矣，而内府秘殿之藏如故也。煨烬之馀，继以狼籍，举凡珠囊玉笈、丹书绿字，梯几之横陈，乙夜之进御者，用以汗牛马，制骆驼，蹈泥沙，籍粪土，求其化为飞尘，荡为烈焰，而不可得。自有丧乱以来，载籍之厄，未之有也。今晋江黄氏顾能父子藏书，及于再世，一亩之宫，环堵之室，充栋宇而溢机杼者，保全于劫火洞然之后，岂不难哉？海内藏书之富，莫先于诸藩。今秦、晋、蜀、赵矣，周藩之竹居，宁藩之郁仪，家藏与天府埒，今皆无尺蹄片纸矣。汶、洛、齐、楚之间，士大夫之所藏，又可知也。黄氏之书俨然无恙，则岂非居福德之地，有神物呵护，而能若是与？<br>古书之放失久矣。莆阳曾云在史馆亲见谢承《后汉书》为德清少师携去，余问之其后人，不可得。富顺熊南沙为文，言有桓谭《馀论》，属直指使者访之，而不可得。庆阳李司寇家有《西夏实录》，其子孔度屡见许，而不可得。兵火焚掠，弥亘四方，今之奇书秘册灰飞烟灭，又不知其几何也。世变凌迟，人间之图书典记日就澌灭，今日之流传委巷册兔园者、覆酱瓿者，安知异日不以为酉阳之典而羽陵之蠹乎？然则黄氏之书积之固难，而藏之亦不易，固未可以苟然而已也。《传》不云乎：“君其备御三邻，慎守宝矣。”人有千金之产，扃、、缄汲汲焉，惟慢藏是惧，而况千万卷乎！</p>
<h3 id="西田记"><a href="#西田记" class="headerlink" title="西田记"></a>西田记</h3><p>西田者，太仓王奉常逊之之别墅也。出太仓西门郊牧之间，奥隈表里，沙丘逦迤，畴平如陆，岸坟如防，瓜田错互，豆篱映望，衤发衤挂门，グ缘路，水南云北，迥异人间，游尘市嚣，不屏而绝，西田之风土也。广平百里，却望极目，玉山东南，虞山西北，若前而揖，若背而负，日落霞起，月降水升，归室属连，倒影薄射，西田之景物也。娱宾之堂，颜曰“农庆”。秋原，农务告作，饣盍妇在田，农歌满耳，主人取以明农而省稼也。燕处之庵，颜曰“稻香”。琴书横陈，花药分列，凝尘蔽榻，燕寝凝香，主人取以清斋而晏晦也。越长堤而西，菰蒲蔽亏，凫鸭凌乱，清潭泻空，秀木漏日，有霞外之阁以览落日，有锦镜之亭以俯远水。又折而西，西庐在焉。中祠纯阳，法筵精洁，旁绘屋壁，粉本萧疏。启东轩则娄江如镜，面北窗则虞山如障，颜之曰“垂丝千尺”，曰“绿尽而西庐之事穷”。客游西田者，以谓江岸萦回，柴门不正，诛茅覆宇，丹ぬ罕加。竹屋绳床，类岩穴之结构；牛栏蟹舍，胥江村之物色。主人却谢朝簪，息机云壑，箕裘日新，兰如故。夙世词客，前身画师，擅辋水欹湖之乐，谢三年一病之苦。杖履盈门，漉囊接席，无朝非花，靡夕不月，此则主人之乐而西田之所以胜也。<br>客有曰：“子知主人之乐矣，未知主人之忧。家世相韩，身居法从，宸章昭回，行马交互。大田卒获，宁无周京离黍之思；嘉宾高会，或有青门种瓜之感。续方叔名园之记，忾叹盛衰；咏右丞秋槐之诗，留连图画。子非主人也，亦焉知主人之乐乎？”客以其言告蒙叟。蒙叟笑曰：“吾闻之生住异灭，惟一梦心。有作梦窗下者。梦窗非无窗，梦非有，安得以梦中建立为主人之乐乎？有觉眠一堂者。觉者之堂，即眠者之堂，安得以梦外迁改为主人之忧乎？三灾起时，坏劫不至，四禅西田，一亩之宫，劫火近销，兵轮远屏，此世界中之四禅也。舍利弗不能见佛土严净，螺髻梵王见如自在天宫。主人通西方观经，妙达圆净，如佛所言，或有佛土。以园观、台观而作佛事，安知此土非寂光土，于四土中示现华观，沉灰琼台，骤雨如梦中事，岂足问哉？”<br>西田落成，会奉常六十始寿，群公属予言张之。余未游西田，于其胜未能详也，聊约梦语以为记。重光单阏之岁中秋二十日。</p>
<h3 id="莲蕊楼记"><a href="#莲蕊楼记" class="headerlink" title="莲蕊楼记"></a>莲蕊楼记</h3><p>黄子子羽要陆兄孟凫过余而请曰：“翼也游二夫子之门三十年矣。少年善病，望强仕如胡，明年六十矣。牵丝州邑，幸不获罪吏民。成都劫灰，安吉馀烬，仗佛力以无恙。乱后还沙溪故居，不自意乱而得免，免而得归，不罄馀年修净业，以西方为大归。茫茫三界，长为旅人，不亦悲乎！筑小楼三楹，持诵晏息。常闻人心内辨正八和，合为莲华、心华自然，开自见佛。又此花含蕊宝池，视行人勤惰以为敷萎，颜其室曰‘莲蕊’，所以志也。唯夫子为之记，昕夕观览，庸以鞭退策进，如天鼓焉，敢固以请。”孟凫病，助之请益力。无何，遂厌世而去。信人世之不可把玩也，乃泫然执笔而为之记。<br>《记》曰：余少读《净名经》，随其心净，则佛土净。欲求净土，当净其心。窃疑其少异西方往生之说。已而观李长者论净土权实，谓阿弥陀净土为取相凡夫，少分心净者说，则又疑。已而观曹溪《大鉴极》，论目前西方以东西比量罪福，则又疑。此二大士者证明净名唯心，何以若是谛决，而于往生法门，几欲尽舍舟筏也哉！晚读《十六观经考》，论九品往生，喟然叹曰：嗟乎！吾侪生此世间，正天台所谓悠悠凡夫耳。今夫愚夫村媪颛蒙浑沌，撒豆念佛，即豆是佛；画圈念佛，即圈是佛。无少闻见，无少知解，彼且不知有心，何不净之？有下品众生，备造四重，垂死苦逼，心力猛利，如矢离弦，如象解半，此之为心净不可言，而况于不净乎？唯是悠悠凡夫道胎，薄暖识厚，名包利裹，身盖世缠，黑白净染，种种和合，择便利则以持名为捷径，避罪业则以西方为逋薮，鼎鼎百年，悠悠愿力，专不若凡，愚猛不迨，恶逆以少，福德因缘，求生彼国，则亦无怪乎其背驰矣！维摩居士灼知末世多此人根，破除取相，开示惟心净土方山。曹溪不惜横竖钩贯，证明其说。曹溪曰：“东方人有罪念佛，求生西方。西方人有罪念佛，求生何国？”直指人心，与佛语函盖相应，而或者曰：“破净土也，心平何劳？持戒行直，何用修禅？”是亦为破六度也而可乎？知惟心净土彻上彻下之宗旨，则知阿弥陀极乐净土，是实非权；无量寿十六观净土，是实非权；净名中佛足指按地所现净土，是实非权；方山明十种净土，是实非权；曹溪欲与目前诸人移西方于刹那，亦是实非权。净名为一车方山，曹溪为二轮运载行人，摄归念佛。净土一门，岂有他哉？子羽行安节和，天资近道，晚而归心净业，殆亦宿世受熏如染香。人身有香气，吾知香光三昧，去子不远矣。昔齐邺中有真玉师者，誓生安养，闻东方有莲花佛国，乃曰：“人尽西奔，一无东慕。诸佛净土，岂限方隅？” 遂发愿求生彼国，斯亦往生之导师也。<br>今为净上师者，パ锥于净名，不相和会久矣。吾惧学者之束于具说也，因推言之，以广子羽之意。</p>
<h3 id="云阳草堂记"><a href="#云阳草堂记" class="headerlink" title="云阳草堂记"></a>云阳草堂记</h3><p>顾子云美卜居于云岩之阳，所谓塔影园者，读书尚志，抚今怀古，读《后汉·宣秉传》，论其世而知其人，穆然太息，颜其三间之屋曰“云阳草堂”，而请予为记。<br>余学佛之人也，少览二史，习炎刘、新莽之故，茫茫如积劫事，都不记忆。云美所以名堂之意，未能析也。云美之居，去云岩一牛鸣地。入寺门，平石穹然，晋生公说法处也。生公欲证明阐提佛性，聚顽石演说妙义，石为点头。儒者河汉其言，以为无有。夫石犹能言儒者之所知也，石无口能言，石有头独不能点与？类万物之情而通其变，石可以生人，人亦可以化石，独何疑于听法与？吾尝读列子书，感北山愚公之事。生公说法见摈，列石聚讲，愚公移山之类也。已而为石说法，石为移听，化冥矿为讲徒，则亦有操蛇之神，患愚公之逼而助之也。古之劳人志士，其图事也多迂而无当，其谋身也每拙而无所之，孤行单栖，徨彳亍，往往遥结契于千百世，而高自附于古人。举世之人，见不越晦朔，智不出口耳，闻点石、移山之说，未有不揶揄手笑者也，而又何怪与？尝试与子登千人之座，俯仰流览，一纪之内，光景亦屡迁矣。方升平盛际，游冶骈阗，粉绿杂Ш，歌管交加，丝肉匝。当此时也，山容婵娟，云衣戍削，若迎而笑、若却而舞者，非斯石也耶？丧乱之后，烽烟蔽亏，弓刀戛击，游骑尘腥，清嘉两绝。当此时也，金虎削芒，剑池涸流，若病而喑、若悲而噎者，非斯石也耶？斯石之能点头也，与其能言也，吾与子既目睹而耳聆之矣。顾犹流观炎汉，伫想于巨公，两龚欲起尘沙，不可知之人揖让其间，岂唯愚公掩口，能无为生台顽石所窃笑与？<br>云美曰：“善哉！请书而勒之石。须石之果能言也，驰以告于夫子。”遂序次其言，作《云阳草堂记》。</p>
<h3 id="竹溪草堂记"><a href="#竹溪草堂记" class="headerlink" title="竹溪草堂记"></a>竹溪草堂记</h3><p>去宝应百里，而近射阳湖之东，竹溪草堂在焉，李子素臣所卜筑也。滨湖之地，平田息壤，规方数千里，有潮汐以聚其气，有沮洳以流其恶，有稻蟹、鱼菱以脂其膏。风回水袭，土沃民淳，堂之所宫宅也。堂枕箕山之隈。箕山，堕山也，蜿蜒奔属，下饮于湖。堂依山架构，房廊回复，亭池高下。山若委蛇盘折，以相映望。湖光山色，错互穿漏。窗几席，依约浮动。灌木千章，榆柳杂荫；修竹万竿，烟啼露压。此堂之所由名也。<br>李子薄游燕、赵，凭吊陵市，毁车束马，结隐挫名。览斯山也，陵阜延亘，草木蒙笼，部娄隐蔽，岂其上有许由冢乎？临斯湖也，朝而浴日焉，夕而浴月焉。咸池丹渊，犹在吾池沼乎？长竿切玉，明竿四照。抚母笋于龙材，拂霜根之稚子，将无湘泪犹班，而ㄍ管未艾乎？佳日清阴，摊书雒诵；天寒日暮，倚薄长吟。山阳之巨源，惭其把臂；东海之巢父，终焉掉头。斯所以风世五君，接响六逸者也。嗟夫！此世中洞天福地，去人间不远，羽人之丘，君子之国，亦犹是桑麻鸡犬之区也。往者舟车南北，渡长淮，浮甓湖，疏观其流泉夕阳，意必有神皋、周原藏育其中，今果然矣。燕南陲，赵北际，中间如砺，可避世者，公孙瓒之五楼也。仇池之穴，潜通小有，氐、羌之所窃据也。佛言世间深山旷野，圣道场地，世间粗人所不能见，安知洼下之壤，蛙黾之居，非造物所秘恤，以诏世之灵人开士耶？<br>一间茅屋，送老白云，吾将从李子授一廛为菟裘焉。而先为之记，俾朱书刻之竹节。他日杖藜款门，或如张荐逃匿竹中，不我见也，则以此文为征。乙未嘉平月记。</p>
<h3 id="舫阁记"><a href="#舫阁记" class="headerlink" title="舫阁记"></a>舫阁记</h3><p>黄子甫及谢监军事，退居淮安，于其厅事之左架构为小楼，颜之曰“舫阁”，而请余为记。<br>余尝登斯阁矣，纵不能二十笏，横半之小窗如窦，上有拱斗横跨。客皆容头俯躬，垫巾就坐，此亦阁之最狭小者也。淮为南北孔道，使车游屐、过访黄子者，未尝不摄衣登阁，履齿相蹑，皆相与抚尘拂几，饮酒赋诗，如高斋砥室，流连而不忍去。尝试穴窗启，俯而视之，泮宫之尊严，制府之雄杰，民居如栉，屋瓦欲流，未尝不攒簇离立于牖隙也。旋而观之，淮阴垂钓之水、漂母之祠、跨下之桥，遗迹历然栏槛之下，可指而数也。又遥而瞩之，长淮奔流，泗水回复，芒砀云起之地，钟离龙飞之乡，山河云物，前迎后扣，榆禾黍，极目骋望，未尝不可歌而可泣也。黄子坐斯阁也，伊吾谷蠡鸣，横剑之壮心，得无有猎猎飞动者乎？既而酒阑客散，焚香晏坐，静观斯阁中坐客喧阗，游目旷远，宽然有馀。如是回心冥契，禅门所谓须弥、芥子互相容纳者，不恍然涌现于中乎？我观维摩诘卧病丈室，见在毗耶城中，四维不越方丈，而人之纵步者，自西之东，自南之北，竟日而不能至。黄子坐斯阁，妙悟斯理，宿昔之筹边说剑，骨腾肉飞，精悍之色，犹在眉宇间，固将如浮云，如昔梦，释然而无所有矣。余将以此阁为黄子之丈室，不亦可乎？<br>客有笑于旁者曰：“昔者韩淮阴贫行乞食俯首，为市人所姗笑。及其葬母，则曰‘度其傍，可置万家’。今黄子架阁如鸡窠鹊巢耳，以酒炙啖过客，使载笔而书之，如楚之岳阳、黄鹤，又抉摘欧阳公之文，以为口实，淮阴人好大言，多夸诩，自秦汉以来，其习气犹未艾乎？”黄子笑曰：“夫子之言则高矣，美矣。客之揶揄，亦可以供过客一解颐也，请书之以为记。”</p>
<h3 id="西爽斋后记"><a href="#西爽斋后记" class="headerlink" title="西爽斋后记"></a>西爽斋后记</h3><p>子晋之长子华伯颜，其读书之斋曰“西爽”。厌乌目之嚣尘，招延郡西山千百里外，移置笔床砚池间，其托寄甚远，确庵子记之备矣。<br>余闻之：昔者，周原伯鲁语不说学，闵子马曰：夫必多有是说，而后及其大人。大人患失而惑，又曰：可以无学。无学不害，不害而不学，则苟而可。夫所谓多有是说者，则莫多于家庭私语，闾巷左右塾之间口耳。四寸邮传氵溺，忽然而不自知也。曰“不学无害”，曰“苟而可”，则诗书礼乐之分日薄，而傲隐瞽，日流于小人之归。荀子曰：陋也者，天下之公患也。人之大殃大害也。荀子之所谓陋，马父之所谓苟也。子晋弱冠游吾门，读书考文，没身不倦，可谓能说学矣。有谷贻子，再世不替，诵《诗》读《礼》，亲师乐交，蛾子时术，以劝学为能事。世有君子如闵马父，固将喜说学之有人，而不复以不殖将落，致叹于周之末俗也矣。华伯昆弟，执丧以毁。闻居是斋也，将以为檀庐焉，将以为垩室焉。先人之手泽在是，先人之书策、琴瑟在是，先人之居处、笑语、志思在是。入室而然有见乎？其位出户，而肃然、忾然有闻乎？其叹息之声，明发不寐。有怀二人，又岂在离经鼓箧、操缦安弦之外乎？善歌者之继声也，善教者之继志也，国人称愿，然曰：“幸哉！有子则唯是说学而已矣，而又何他求焉？”<br>余于子晋之亡也，一哭之后，舍南社北，不忍扁舟过南湖。今于华伯之请记，称道古人之言以懋勉之，既以幸子晋之不亡，而山阳闻笛之悲，亦可以少自解也。作《西爽斋后记》。</p>
<h1 id="有学集卷二十七"><a href="#有学集卷二十七" class="headerlink" title="有学集卷二十七"></a>有学集卷二十七</h1><p>。记</p>
<h3 id="河南府孟津县关圣帝君庙灵感记"><a href="#河南府孟津县关圣帝君庙灵感记" class="headerlink" title="河南府孟津县关圣帝君庙灵感记"></a>河南府孟津县关圣帝君庙灵感记</h3><p>丁酉腊月，余自金陵遄归，王学士藉茅过别，述关圣帝君灵感事，而有请曰：“孟津城中有帝君庙，土人号关爷庄。壬辰冬，亡兄无党病剧，无咎徒跣谒帝，撞钟伐鼓，请以身代。十二月十五日，兄殁。十七日，无咎复撞钟伐鼓，泣告帝曰：‘亡兄已矣。妾有娠四十日，一线血胤，男女未可知也。无咎未有子，而二妾皆有娠，倘徼恩于帝，无咎生二女，亡兄生一男，则亡兄不馁矣。无咎愿终身无子，且捐三千金修庙，以答神贶。’壬辰腊月廿四日，长女光生。癸巳六月十四日，次女串生。闰六月三十日，亡兄子之凤生。无咎捐金修庙，斥三楹为七楹，崇台绰楔，岿然改观。乙未腊月，无咎出司浙臬，举一子。丙申元日，别帝而祷曰：‘无咎故不愿有子，而亡兄之子弱如，不能两存也。愿殇己子而长兄子。’撞鼓号兆，津人见者皆泣。四月抵浙。六月，无咎子殇亡，兄子头角崭然，如有神相。今年，无咎复举一子，非所敢祈也，请夫子为之记，刻石庙门，以诏介众于是。”<br>谦益乃抠衣捧手，作而言曰：“呜呼！藉茅有请于帝君，一不应而再应。而其应也，胎位错互，殇折践更，人谋鬼谋，余取余求，若参语而诿，若交手而博易，岂不异哉？虽然，非有异也。人神之道一也。藉茅之事兄，犹帝之事，昭烈也。当其捐躯殉兄，血泪沾洒，帝固已心许之矣。人心天日，风义感荡，帝不忘昭烈，忍遗藉茅，于是乎ツ肆应，曲如所请，俾得以遂其志而行其义。世人以为惊动奇绝，而帝之于藉茅，则固不违其诺责而已矣。故曰“非有异也”。其不许其以身代者何也？世运下恶，赵孝、邓攸之徒邈矣。有一于此，上帝之宝臣也。吾闻上帝以时月巡省阎浮提，孝友顺祥者多益天众，则喜否者益修罗。众则忧。帝君，上帝之耳目也。其忍听藉茅之请，戕吾宝臣乎？祈女而女，祈殇而殇，帝不忍孝友之士多所折阅，诒以美子，偿倍称之息焉。神有目，天有眼，无曰帝有醉焉，梦梦已矣。神之所以旌藉茅也，藉茅其终，夹辅尔德，用飨于上帝，未有艾也。嗟夫！儒者大冠，如箕破，因果报应，以为乌有。周公之求代武王，不曰“多材多艺，能事鬼神”乎？文王之语武王，不曰“我百尔九十，我与尔三”乎？以儒理裁之，则文王、周公岂非荒唐谩谰之尤者欤？儒者雅言天曰理乎，尔神曰气乎，尔庙貌曰象设乎，尔孟津之庙，垂旒衮衣，神明赫者，亦土木偶人乎？藉茅徼福假灵，撞钟叫号，求之于理乎？求之于气乎？蚩蚩之氓，闻兹灵感，靡不目张齿击，趋风肃拜，而读书谈道理者，或然或疑，岂不悖哉！<br>谦益为举子时，梦谒帝北台上，取所乘赤兔马揖送，锡鸾之声，醒犹震耳。厥后氵存更闵凶，诏告不绝。今因藉茅之请，本天咫，征神逵载笔而为之记，或亦神之所不吐也。按祀典宜称汉前将军汉寿亭侯壮缪关公，今称帝君，遵奉神宗显皇帝加封典册，亦以从众望云。</p>
<h3 id="扬州石塔寺复雷塘田记"><a href="#扬州石塔寺复雷塘田记" class="headerlink" title="扬州石塔寺复雷塘田记"></a>扬州石塔寺复雷塘田记</h3><p>隋高祖分布舍利，命天下三十州同时起塔。扬州于西寺起塔。今石塔寺，其故址也。隋、唐以来，坏成不一。崇祯己卯，兵使者鄢陵郑公发愿修复，掘地得天四年石幢，及小金瓶、舍利延三昧律师唱缘鼎，新舍酒肆斥为伽蓝末法中希有事也。近寺有雷塘田一千二百五十五亩，寺僧开垦，作常住田。乃者开荒，清丈僧奉甲令估纳价银一千四百五十九两，士人以备赈碍塘为口实，蜚讼不已。节镇牒下，道府往复勘核，断归常住，立榜晓谕，勒石寺门曰：“自今豪右奸人借端吞占者，罪无赦。”高座法师介立旦公住持是刹，属余记其事以示永久。<br>余谓复田之举有三善焉：有白有缁，我︹我理，依彼土之四姓，按此方之三尺，以褰锄稂莠之法，行护持城堑之心，一善也。寺僧六时焚诵，九旬安居无事，分卫之劳不给，仰口之食力田，除馑输租奉公，可以解闲居暇食，优游生死之诮，二善也。营建则昧师经始，恢复则旦公告成，昧为律虎，旦乃教龙，咸以人天眼目，扌耆柱末流，衣复陶于Ё寒，解浮囊于渡海，三善也。而余则又发诚实言，普告四众。我闻常住田产一粒一毫，供养十方。出家贤圣，鸣钟一响，遐迩同餐，福利冥资，功齐法界。嗟彼愚迷，吞啖结业，饱盘餐粒米之欲，易烊铜铁丸之苦，经无量劫，犹不衰止。今兹垂涎设版，吞啖不成，则汝等之福也，亦往昔有微善，因免此苦业也。佛有五田，以悲田摄苦，以敬田摄恩德。今雷塘之田还归常住，则以为如来悲敬福田矣。当知今日僧徒之赴诉，清信之护诃，公府之断决，正为汝等忏前悔后，消灭贪嗔业果。凡尔磨牙凿齿、蝇营蚊之众生，皆冥受佛天加被、生养于如来悲敬福田中，而不自知也。自今已往，洗心刮胃，伐毛换骨，改十恶为十善，化五毒为五田，为佛土之民，食香国之饭，子子孙孙，耕获此三宝。吉祥最胜良田，受用不尽，而况于其身乎？<br>昔者郑公复寺，有人据寺傍地不肯者，梦金甲神人手剑叱之，不越月而毙。今之田犹昔之寺也，据寺占田，同业造恶，神人之剑，夫岂惮于再试乎？汝勿谓居士言无征不信，“郑公建塔碑记”大书深刻，丰碑矗然，天眼证明，则有护世四王在。是为记。</p>
<h3 id="华山讲寺新建讲堂记"><a href="#华山讲寺新建讲堂记" class="headerlink" title="华山讲寺新建讲堂记"></a>华山讲寺新建讲堂记</h3><p>吴郡之西山，连山面湖，精庐错列，华山居其中。鸟道蜿蜒，回旋复抱，诸山如眉目著面，华山其藏府也。晋支公开山以后，名僧大德，息心行道，摇松握麈，蔚为净域。万历间，寺圮复作，贤首嗣汰，如河公唱演《华严疏钞》，鹤舞石鸣，四众响附。河公既殁，以岁之不间，讲堂数楹未蒇厥工。岁丙申之冬，大中丞辽海张公保政成，建立佛事，申命捐俸，克期缮完。落成之日，汰公之徒含光渠公即于此堂重宣大钞，户牖开豁，天宇呈露，圆音落落，林木交应，黑白聚观，合掌礼佛，咸谓最后檀越功德抚军也。<br>余观华严中心，正菩萨说诸菩萨所住处有二十二，而东震旦国居四清凉，以为此约机缘所在，说有方所。若以实相言之，则毛端尘里，皆有多普贤，未有一方非菩萨住，应知此华山中一牛鸣地，与震旦国中清凉、支提那、罗延窟等何异？此中宣演华严法界极谈，与诸大菩萨所演说法何异？张公受佛付嘱，乘愿利生，举手摇笔，因缘成就，与善财童子弹指出声，入毗卢遮那庄严藏，见无量百千诸妙楼阁者何异？自今以往，法筵清众说法恒于斯，晏坐经行恒于斯，梵呗赞诵恒于斯。公虽建牙树纛，指挥堂皇，无量身云，重重满现，朝斯夕斯，分身反听，常住如是讲堂，常闻如是妙法，功德庄严，与震旦诸菩萨住处有何差别哉？余亦华严法界中人也，故随喜而为之记。</p>
<h3 id="双河众香庵记"><a href="#双河众香庵记" class="headerlink" title="双河众香庵记"></a>双河众香庵记</h3><p>无锡县城之北五里，而遥介双河之址，有庵曰“众香 ”，水牯和尚栖息处也。和尚初乞食城中，不衫不履，凡多圣少，如古言法华。梁溪人异之，筑庵以请，欣然至。止一日，从定中起语其徒曰：“过此五六由旬乌目山下，有一老人无舌解语，将没巴鼻话头，拈弄笔墨，普作佛事。汝往，郑重致吾言，丐作庵记。”其徒如其言，踏门以请。<br>余辗然笑曰：“汝所居庵，吾足末尝履其地。汝之师，吾目未尝识其人也。而欲使吾悬想而为之记，如人画空，落笔便错，不已难乎？虽然，汝姑意请之，而吾姑意求之。吾未至斯庵，未知其延袤若何。若所云踞地之胜，前则惠锡诸峰如堕如拱，右则阳羡诸山如鬟如髻，左若后则塔峰当窗，帆影挂牖，沟塍川原如迎如却。旋目而思之，如观李伯时山庄图，如见所梦，如悟前世，固显显然在吾眉睫中也。吾虽未识女师，吾知其目横鼻直，眉居眼上，犹夫人耳。若其为人孤行侧出，安乐自在，竿木随身，婆和在口。吾以人言意得之，未尝不与之同床而坐，共氵而浴也。昔者法云秀有众数千百，说法如云雨。所居世界庄严，法安诃之，谓是痴人，不足与语真点胸。入丛林，抠衣徐步。师问之，答曰：‘前殿后院，都是葛藤，恐绊倒耳。’当今宗师如林，付拂如苇，开堂语录如甲乙簿。师独能掉头卷舌，托迹于钟鱼寥廓之乡，岂其真有以自得，自不满其一笑乎？其欲得吾记，宜也。吾闻九龙有木石，居士具大辨才，用宗门语句诠《般若经》，如灯取影，与牯师问答，皆放光动地。余愿为哑羊僧，坐卧其侧，两人应机答话，舌头短长，常恐末后无卓锥地，假斯文为ミ引，奚为不可。”<br>《记》曰：庵在双河之东偏。双河者，旗亭名也。京江、义兴二水交汇亭前，如两人拱揖聚语。已而分携抗手别去。其西去者，直下为运河。其东去者折为支河，背官塘而抱村落，风回气静，堪为阿练若地，故少宰孙公所居。今舍地者，少宰之孙民部君。其成庵者，木石诸檀越也。少宰故崇信法门，厥孙善继其志，千年香火，郁为宝坊。后世志金汤者，尚亦有征（于此）。</p>
<h3 id="吴郡西园戒幢律院记"><a href="#吴郡西园戒幢律院记" class="headerlink" title="吴郡西园戒幢律院记"></a>吴郡西园戒幢律院记</h3><p>郡城阊门外一拘卢舍，而近有招提曰“西园戒幢律院”，故工部屯田司员外郎君徐溶之别业。房宇靓深，树木古秀，员外慕古人，舍宅斥之，以供佛也。员外初诣报恩茂林公，宣木义戒于斯，继之者戒初勖不二同，皆以明律。往持称律院者，所以拣禅讲也。律院而系之西园者，佛以二人共构精舍，名氏树拾孤独，园名从主人，不忘始也。院之有禅堂两庑，药师殿净，土人悲堂，以及斋厨氵浴，百有余间，皆员外布金缔构。继志而相厥成者，其子树纪也。大雄之殿，云水之堂，钟鼓方丈，以次落成。助缘者缁白四众，而为之植者，朱某、张某也。捐俸钱、造观音大殿者，抚院织造张、周两侍郎也。院基址四十余亩，施供僧田三百亩者，亦周侍郎也。周公承茂林之后，戒力圆明，道风遐畅，院众恒二千余指，岁时奉戒者，五千余指。法筵清严，七众云集，吴中毗尼窟宅，于斯为盛。于是聚沙居士受周公启请，为略记其始末，合掌赞叹而说偈言：<br>佛于毗奈耶，宣说修行义，三无漏学中，戒学为第一。戒能断三恶，譬如利干将。戒为禅定梯，非梯屋难上。生死海水中，持戒为舟。恶道无津梁，戒桥为济度。末法狞恶儿，狂伪染恶病。戒为大经方，应病与良药。阖庐古城外，有院号戒幢。律师代住持，戒众为歙集。劫火烧焚时，神天亦焦烂。戒德所守护，此地独晏然。八关并六时，初夕及后夜，犍椎晨相闻，钟鼓夕互答。腥风恶毒雾，却避香灯帷。譬如咒场中，为蛇画境界。远哉舍宅人，种此福智田。弹指歌舞场，化为清净国。普熏持戒香，一丸遍十方。十方怨杀气，翻染成吉云。譬如修罗宫，两下为刀兵。诸天得此雨，遍地洒珠玉。我作伽陀颂，郑重告戒神：护持比那窟，戒撞聚不倒。如有恶人鬼，侵犯戒坛缶，头破为七分，如阿梨树枝。</p>
<h3 id="地藏庵记"><a href="#地藏庵记" class="headerlink" title="地藏庵记"></a>地藏庵记</h3><p>县西城即阜以陴旁陂立东岳殿，面势轩豁，直西十五步有地藏庵，庵西二十步抵西谯门而山城尽。庵故大石，山居隙地，孙氏长者齐之施无尽上人创庵，供地藏菩萨，架阁缭垣，农力耆事，今比丘象游也。诸佛菩萨刹幢相望，此独奉地藏者，惟菩萨以大悲运大愿，弘大道，济大苦，慈悲拔救，如六官之有典司焉。此聚落在阎浮提，不直一网孔，三毒五浊，习因交报，种种具足。菩萨悲之ê之，与四洲三界等也。昔者有唐之世，有人坠冥。菩萨诵夜摩偈救地狱苦，开示三世唯心，一切心造但了，唯心即空地狱。今欲仗菩萨愿力，拔此土沉沦，使刀涂血路，风扇业回，铜柱铁床，尘飞息。凭兹雉堞，树此支提，未及百年，已经小劫，征其利益，盖有三焉：此庵旁倚丽谯，俯瞰，幡幢落影，飘拂旗亭，鱼鼓流音，萦回屠肆。千家醉梦，闪此一灯；万井稠林，开兹半偈。方坟高显，佛树浮图；城门脱，经安神咒。庵之宅地，可谓高显，悬灯表刹，莫此为宜。利益一也。采芳士女，随喜法筵；跃马儿郎，回鞭精院。翁媪炷香而邀福，樵牧插烛以祈年。莫不顶礼慈容，沾濡悲愿。植上升之种子，剪捺落之根芽。片善染神，如磁吸铁；万病扫雪，若火销膏。利益二也。庵东逦迤，祠祭参差。祭赛则箫鼓喧阗，报禳则纸钱腾涌。神居既尽，佛镫莹然。清晓斋蔬，断血肉薰蒿之气；宵中梵呗，息威灵香火之缘。护戒善神，常依佛座。云车绛节，每肃穆以来朝；八部四王，用保绥而相助，福我毗庶，摄彼人天。利益三也。唯兹末劫，运值沉灰，执草芥以为兵，凭身口而相啮。鬼母日啖九子，血吻犹馋；金翅顿食四生，果腹未饣乞。邪山毒海，长此安穷；整虑易心，勿云少待。惟慈悲为疗生死之上药，惟救苦为渡幽沉之大桥。相与归命慈尊，津梁恶浊，消杀机于积劫，迎生气于当来。此土之人可不力与？<br>象游扣请老人，俾为庵记，乃书此语刻陷壁间，用告来游、来观之人，并以劝勉护持此庵者。若九华之地藏，开元初自新罗涉海，其名偶同耳。僧伽大士杜顺文殊，应化不殊，示迹有异。今目此为奉九华香火，则讹矣。必也正名，请征斯《记》。</p>
<h3 id="太原王氏始祖祠堂记"><a href="#太原王氏始祖祠堂记" class="headerlink" title="太原王氏始祖祠堂记"></a>太原王氏始祖祠堂记</h3><p>岁在壬寅，王子兆吉立八世祖学录公祠堂于先墓之侧。客有问于王子：“子为习于礼者，王氏之得祭，始祖礼与？”王子曰：“祠祭之礼，古今异制。援先王大宗、小宗之法，以行于今。大夫、士之始迁及初有封爵者，为始祖准古之别子。始祖之长子，准古继别之宗。古者始封之诸侯，不敢祖天子也。天子之祖，有天子祭之也。始爵之大夫，不敢祖诸侯也。诸侯之祖，有诸侯祭之也。士官师祖祢以上，有司祭者亦然。今也率循古法，大夫不祭高曾，士不祭祖，则胥为若敖之鬼而已矣。程、朱之议礼，冬至祭始祖，立春祭先祖，吾仿焉。子夏曰：禽兽知母而不知父。野人曰：父母何算焉？自吾之父母等而上之，至于始祖，父复有父，祖复有祖，反古复始，一人而已。祀祖祢而遗始祖。都邑之士之知尊祢者，大夫学士之知尊祖者，其去野人之何算者无几矣。吾之祀始祖也，别于世之忘祖者也。今之世，吾惑焉族属之不问而贸贩谱牒，胥路人而祖祢之也，其亦胥祖祢而路人之也。吾惧焉。吾之祀吾始祖也，别于世之多祖者也。王氏靖康南渡，繇汴徙吴。至正末，学录公自江阴徙常熟。准古宗法，学录为始迁太祖。衣冠第宅三百年，称山塘王氏，皆学录之始也。吾里中乔木、故家长老，日以澌尽。后生小子，不复服高曾旧德，吾滋惧焉。食贫农力，以树斯祠，宿戒子姓岁时荐享，俾其仰而视，俯而思，无或纨裤，饫梁黍而忘吾祖之荜路蓝缕也；无或膏唇舌，猾齿牙而忘吾祖之坛宇绳尺也；无或饰面弓足衣诸于绣而忘吾祖之大布帛冠也。明发夙夜，鸡鸣风雨，无忘其所自生。其为飨食也大矣！古之祭，孙为王父尸。斯礼也今亡矣。等祖祢而上之，以尊吾始祖为王父尸也者，则亦为始祖尸者也。座尸而食，北面而事尸，有其举之，虽以尸始祖可也，而况于庙祀与！虽然，礼失而求诸野。国有史，越在草莽，盍访而征诸旧史氏。”闻之曰：“王子之志备矣。尊始祖，孝也；严谱系，义也；敬宗合族，下治子孙，仁也。实其言凫之五章，取公尸焉，岂唯长王氏而已？”遂序次其语为记，俾刻石陷置屋壁，且以徇夫邦人子弟。学录公讳裕，字均才。王子名梦鼎，天启丁卯科乡进士，官行吏部司务。</p>
<h3 id="王氏杖荫楼祠堂记"><a href="#王氏杖荫楼祠堂记" class="headerlink" title="王氏杖荫楼祠堂记"></a>王氏杖荫楼祠堂记</h3><p>宗法之亡也，以近世士大夫不讲先王大宗、小宗之义，有家祠而无宗庙也。盖封建既废，古今之礼典悬矣。古者，别子为祖，继别为宗，非诸侯之庶子，则公子之始来在此国者，今亡之矣。继祢为小宗，五世而迁者则有之，而宗庶庙祭之制，靡有存者。有人于此，宗支繁衍，子姓富厚，一旦举行大宗之法，访求侧微寒饿之一夫，举族宗之，虽百世为之齐衰九月，其可行乎？又有人于此，兄为庶人，弟为大夫，大夫主祖祢之祭，庶人幸得分其馀。今将使庶人以宗子立庙，大夫供其牲物，而庶人主其礼，曰孝子某为介子某荐其常事，其又可行乎？时异俗殊，礼之穷而不得不变也久矣。眉山苏氏，知礼之变者也，谓先王制礼，独小宗之法犹可施于天下，故为族谱，其法皆从小宗。后世论宗法者，莫善于此，而世亦莫之宗也。<br>吾里司铨王兆吉氏立世祠于虞山之南轩，祀高祖竹溪公，而下四世复构楼于西偏，列祀同堂兄弟十一人。以小宗之义考之，自兆吉立祠，则竹溪公为高祖祠，守竹兄弟则继高祖与三从兄弟为宗祠，山城兄弟则继曾祖与再从兄弟为宗祠，水濂、笠洲兄弟则继祖与同堂兄弟为宗祠，同堂以及方轮则继祢与亲兄弟为宗。一身而事四宗，与大宗为五，上下五世粲然具列。以三为五，以五为九备矣。亲亲尊祖，敬宗收族，无宗子之庙而有其庙，无长下正之宗而有其宗，亡于礼者之礼也。昔者曾子问庶子祭，而夫子之答，则引子游之徒以正之，首其义，不诬于祭。兆吉其犹子游之徒与？申明眉山小宗之义，存宗法于既亡，谁曰不宜？<br>惟王与我，世为婚家。年家祠中，同堂十人状貌魁然，衣冠俨然，吾犹及见之。我先君尝曰：“王、钱匹也，而王氏则滋大矣。”向者坟墓之讼，韦布之宗，老鼓箧之，小生相率摩厉致死，墓门拱木，其气郁然。吾叔父衰老，受侮王氏，群从抗手 御，如墙而立，势家逡巡目遁。婚姻孔云，吾未尝不永叹也。吾钱氏能如是乎？先君殁四十余年，而其言益信。余衰颓耄忘，惭负葛ぱ。于兆吉之请记也，有深 既焉。谨识先君之遗言以告司┙，而兼以示吾子孙。</p>
<h3 id="王氏南轩世祠记"><a href="#王氏南轩世祠记" class="headerlink" title="王氏南轩世祠记"></a>王氏南轩世祠记</h3><p>吾里中山塘王氏，称乔木世家，有世祠在虞山城西刘永定公之右个。王氏四世自竹溪府君已下，簪缨蝉联，皆作主享祀于斯。岁久渐圮，王之后贤司铨兆吉氏夙夜明发，永怀先德，量工命日，斥其旧而新之，序靓深，丹垩完好，本高曾序昭穆，岁时伏腊，率群从子弟致斋奉荐。其祭之称，曰孝子孝孙，曰曾孙某，兼士与有家之辞也。君子谓王氏之祠，知祭义矣。<br>昔王氏之老笠洲府君，与先祖同乡举。其孙梧州守复偕余举南宫。两家婚姻洽比，熟知其家风驯行，孝谨廪廪，德让君子也。流风浇薄，家训敝，衣冠华胄，天属近亲，靡不家飨枭羹，人怀鸱响。惟王氏子弟保世亢宗，粪除墙屋，诗人急难御侮之余风，犹有存者。井邑既迁，阀阅未改，兆吉氏束修励志，以尊祖敬宗收族为能事，修饬坛，蠲洁豆笾，杰然建立在沉灰劫火、漂零焚荡之余。《书》曰：“七世之庙，可以观德。”岂不信哉！<br>祠趾为虞山西麓，与大石相望，悬崖削壁，俯临万瓦，南窗面尚湖，朝云暮烟，浮青韵碧，夕阳翻照，缘金绚紫，云旗赤羽，昱耀于几筵榱桷之间。孝子慈孙有事于斯者，其能无然肃然，洞洞乎如或见之也耶？若夫少年英妙，睹西之景而思咸池之暾，则可以阳九奋，朝气通人。长德览悬车之昭，而修悬鼓之观，则可以升神明，扶暮景。凡所以念祖德，诏后昆，俯仰堂构，固将有取于此。《诗》不云乎：“匪棘其欲，聿追来孝。”我知兆吉氏之犹远矣。是为记。</p>
<h3 id="钱氏义庄记"><a href="#钱氏义庄记" class="headerlink" title="钱氏义庄记"></a>钱氏义庄记</h3><p>吴越武肃王之裔散居江表，其在太仓，则有中丞浩川公。公忠长德，为万历名臣。其子封给谏君，劬先焘后，仿范文正公家规建置义田，养济群族，寝疾弥留，执给谏君之手，谆复 诿。给谏君泣涕受命，斥负郭之田三百亩，经营规式，一如高平故事，请诸公上复其徭役，谓宗老谦益旧待罪太史氏，俾书石以垂永久。<br>谦益初通籍，从中丞公游，辱以弟畜我，具悉其生平制行，笃行力学，信道守职，器量风节，确然以文正为师表，企而齐之者也。文正有监簿忠宣右丞侍郎数贤，子炽昌竞爽封君，胚胎前光，修后门寒素之行，损衣量食，敬宗收族，方文正之子，无不及焉。文正有孙之柔官左司谏，修复义庄，申严规矩，亦犹中丞之有给谏，镏侍讲所云立身承家，无愧乃祖者也。有宋开国，仁厚养士。积累再世，逮于仁庙，文正始应运而出，思国家祖宗功德。流唐漂宋，积累二百年，乃至万历。以其时数考之，则有宋庆历、皇之间也，中丞父子丁一王之兴，运际累朝之休明，于是乎有禄赐之入，有廪稍之余，有节钺兰之光宠，燕翼贻谋，保世滋大，得以收恤其宗族而继述其志事。繇是观之，世德作求，岂独家门之盛事哉！维国家承平绵远，涵养淳厚，深仁久道，亿世未艾，于钱氏之义庄，益信而有征已矣。<br>余尝过燕、赵之郊矣。周原，沟塍绣错，我疆我理，千仓万箱。沧桑更置之余，朝而田焉，夕而为流佣矣。夕而妇子焉，旦而为沟瘠矣。羊首，蜚鸿在野，鬼神狐祥，无所得食，其况丰容暇豫，庇本支而聚族属乎？今吾钱氏于此邦也，义庄秩然，义廪殷然，伏腊有会，鸡豚有社，士食旧德，而农服先畴。夫孰非祖宗之流光，朝家之膏泽，可不念哉！可不敬哉！自今以往，钱之后人食义田之粒，必将曰此一升一龠，莫非国家之粟米也。衣义田之桑，必将曰此一丝一缕，莫非国家之布帛也。给义田之食，以丧葬嫁娶，必将曰此生养死送、同歌哭而长子孙，莫非国家之生成长育也。仰父俯子，戴天履地，油然而忠爱生，勃然而报称作，无愧文正之乡人，斯无愧中丞之后人矣。<br>昔者绍兴中，范有曾孙直方述忠宣之绪论曰：“先文正置义田，非谓斗米匹缣，便能饱暖族人，盖有深意存焉。中更南渡，岭海召还，兵火焚毁之余，长幼二千指聚拜坟下，慈颜恭睦，皆若同居近属，然后知文正之用心，悟忠宣之知言也。”今给谏经理义庄卒业，崇祯末年而乞文刻石，汲汲于此时也。追文正之用心，抚绍兴之遗迹，祭必有先丘不忘首，其不徒以述祖德，贻后昆而已也。《诗》云：“无念尔祖，聿修厥德。”给谏之念之也深且远矣。余故推原其志意，谨而书之以附于公辅之后。<br>中丞公讳桓，万历己丑进士，历官副都御史，巡抚南赣。封给谏君讳，殁而从其父，祀于学宫。给谏君讳增，崇祯辛未进士，今官户科右给事中。</p>
<h3 id="督漕李石台使君去思记"><a href="#督漕李石台使君去思记" class="headerlink" title="督漕李石台使君去思记"></a>督漕李石台使君去思记</h3><p>凡方岳监司大官，下逮郡邑吏任满拜除，邦人必遮道攀留，塑像勒碑，刊阳木，斫贞石相劝，惟恐后若左官见抵者，则例无有。岂古之所去见思敝缁衣而茇甘棠者，胥在彼而不在此欤？督漕宪司江右李使君视事经年，漕政治办，考课当第一，用漕折不中额免官。余衰病，阖户邑之耆老子弟踵门请曰：“自漕使开署，吾土建节相望，兵荒钩连，征求填委，运弁豪虎，旗军封豕，胥徒鬼蜮，交关满谰。岁漕告竣，民间脂膏、骨髓卷地尽矣。牙章虎符，惊踊郡国。及爪往还，曾不识使君谁某，攵于何有，而况思乎？今吾使君之来也，周爰咨诹，爬搔病苦，计口食俸，痛自刻励，集漕众而誓之曰：‘吾洒濯饮冰，洗手将事，必不忍奉东南数万亿疮痍赤子，膏汝辈血吻。’于是锯牙酋耳之徒，如墙而进，衔尾而退。粳稻既北，吴犹有民，谁之力也？吾侪小人向其利者为有德，岁时伏腊，闾阎儿女，犹使君之在此堂也。惟是南山片石，思人誉树，媲美于前政之迁除者，国有人焉。敢固以请。”余逡巡未及应，诸生秀士抠衣而前曰：“父老之致辞善，犹未既也。今夫达官能人，游光扬声，传遽公卿者，生祠堂屋，幡幢刺天，或彝为溲牢矣。趺龟护螭，黄金填字，牧敲火而牛砺角者有矣。白乐天之记曲信陵也，孙可之之书何易于也，诗不过短章，文不满尺幅，至今人颂慕之不衰。吾不敢以信陵易于蔽使君，而窃以乐天、可之征夫子也。使君胡床挂壁，衤被萧然，寒窗竹几，篝灯夜读，书声琅琅，与铜签相应。文士握别，每雒诵夫子之文以相勉。然则父老所谓苍苔白石，有愧词者，岘首之山渊，岂有征于此乎？夫子将奚让？”余然受简，揖诸生。进诸耆老而告之曰：“父老思使君则善。虽然为留使君谋则疏，诚能选择雄骏子弟，裹粮茧足，条使君治状，投匦而叫九阍，即朝上夕报可耳。不此之为，而谋诸腐儒老民，炙枯竹，汗蠹简，几有闻于后世。石不能言，不已愚乎？”言既，耆老潸然泣下，噤不置答。余懵瞪，不忍复也，遂援笔书其语，俾刻石以为记。<br>使君名来泰，字仲章，抚州之临川人。尝督南学，有誉望，士大夫称为石台先生。</p>
<h1 id="有学集卷二十八"><a href="#有学集卷二十八" class="headerlink" title="有学集卷二十八"></a>有学集卷二十八</h1><p>。墓志铭</p>
<h3 id="明特进光禄大夫柱国少傅兼太子太傅吏部尚书中极殿大学士谥文端刘公墓志铭"><a href="#明特进光禄大夫柱国少傅兼太子太傅吏部尚书中极殿大学士谥文端刘公墓志铭" class="headerlink" title="明特进光禄大夫柱国少傅兼太子太傅吏部尚书中极殿大学士谥文端刘公墓志铭"></a>明特进光禄大夫柱国少傅兼太子太傅吏部尚书中极殿大学士谥文端刘公墓志铭</h3><p>明之二百五十三年，当万历之庚申期月，三朝国运促数，故相南昌刘文端公定议移宫，镇抚社稷，岿然为一代宗臣。在事三年而去，去位十三年而卒。谦益罢免家居，孤斯来具行状，请为隧道之铭曰：“微公谁铭？吾先相国者遭世多难。”未及为而斯来又卒，孙元钊申请益力，乃喟然叹曰：谦益，万历旧史官也。定陵复土，奔丧入朝，移宫甫定，国论廷辨，历历在听睹中。氵存历坊局，与闻国故，公与群小水火薄射，不相容贯，皆深知其所以然。其忍不抵死奋笔，别白泾渭，庸以 婀党论，亻面错青史。谨按庚申之八月，光宗皇帝宅忧嗣复，即日拜公礼部尚书、东阁大学士，与蒲州韩公并命。光庙仁孝，事郑贵妃如母。李选侍受其饵，关通扇动。光庙属疾，冯几见群臣，选侍红袖闯御幄，推挽皇太孙，传旨封皇太后、皇后。公要廷臣力争而止。八月晦，光宗宾天，中人李进忠等阑乾清宫门，不听群臣入临。比入，举哀毕。公诘问群奄：“皇长孙当柩前即位，今不在者何也？”群奄东西走，不置对。秉笔太监王安喏曰：“选侍匿禁暖阁中，不得出一步，可若何？” 公整襟大言：“谁敢匿新天子者？”安曰：“徐之，公等慎勿退。”遂趋而入。上见安至，呼曰：“好伴伴来救我。”安软语选侍不出，诸大臣不肯退，第令一出即返。选侍颔之，且中悔，揽上裾不释手。安直前拥抱，疾趋而出。公亟迎升辇，比及门，宫中厉声呼“哥儿却还”，遣使追蹑者三反。公傍辇疾驰，掖上升文华殿，登宝座，即东宫位，群臣叩头呼“万岁”。然后择吉告庙受朝事，始大定。是日群臣上笺劝进毕，选侍犹趋呼还阁。公亟奏曰：“乾清未净，殿下请暂居慈宁。”上色喜，顾安曰：“伴伴今日安往？得髯阁下伴我，我乃无恐。”公髭微修，上希见外臣，故目公云耳。翌日，冢宰周嘉谟、御史左光斗疏请移宫，群阉嗾选侍要上盟垂帘诘问，杖杀左御史。首辅德清方公议展移宫期，公不可，曰：“先朝故事，仁圣，嫡母也，移慈庆、慈圣。生母已移慈宁，今何日也，可姑缓耶？”选侍即日移一号殿，而天子还居乾清，自是移宫之案立矣。先是光庙病，不能自力。兵科掌垣应山杨涟抗疏论宫府事，上特召见，俾与顾命。涟退而告天，誓判死命报玉儿。入临拒门，升殿尼辇。群奄持挺叫呶，声势蜂涌。涟大骂“奴才”，手格披靡，叱首辅，折大奄，抗论于朝房松棚殿廷，日以十数，而移宫始决。公每追理前事，叹且泣曰：“当天位未定，朝士吉服立殿下，日高不闻宫中声，咸哗曰：‘事去矣。’相顾不知所为。吾扶辇至文华殿，百官踉跄，隔数百武，交踵莫敢前。独杨给事一人奋髯沥血，声撼殿陛。今日事定，朝右以给事为口实，岂不异哉？”<br>公受遗决策，镇定危疑，与杨文忠、徐文贞相似，而其事权有不侔者。公受事弥月，得君未久也。位即次辅，枋政未专也。上御文华时，英国公惟贤奉右手，公奉左手，首辅纡曳履，将安之乎？我趋移宫，彼议展期，非条然左右袒乎？为主伯易，为亚旅难，为亚旅易，为亚旅之主伯难。政不一门，势有多变，前轩后轾，左支右吾。公之苦心&lt;立专&gt;力，殆有百倍于新都、华亭者。艰难获济，甘苦自知，而以将伯助，余归其力于应山。古大臣心事，惟可与天地鬼神道也。上既御极，德清移疾。公矢心当国，谓朝廷以法祖为先，臣下以奉公为要，匡主德，重疆事，扶衰干蛊，知无不为，而大端则在乎以人事君。神庙三十馀年，旧德遗直，废籍填委，壹以大行遗诏从事，白首耆艾，布满九列，辟门开窗，士气郁然，海内喁喁向风矣。<br>移宫甫竣，选侍名下李进忠、刘朝等盗内府秘藏过乾清门而仆，金宝累累卧地下。上遣大臣验视，案治甚急。群小为奄画策曰：“上怒亟，狱未易鬻也。内庭喧传选侍移宫日，跣足投井，语狼籍不可闻。上冲人以违先帝，为词易撼也。司礼数悻直忤旨，群安藐上位，把持法司，上必怒而逐安。如此，则移宫之案翻，顾命诸人可尽逐，而大狱解矣。”于是台省请安选侍，议宽盗狱，更番诡辞，以尝试上意。上初怒，言者累旨镌责，公力救乃免。及司礼安以强谏谗死，魏忠贤阿姆用事，上意薨然尽解，而群小乃壹意攒矢向公。东事日亟，朝议谓非旧抚熊廷弼不能办辽，上遂起用经略，而言者交章レ公。公面奏曰：“臣知君父为尊，封疆为重，恩仇祸福，非所计也。”上亦心念公旧劳，委任如故，而客魏积，不相容言者，益摭拾不已，自是去志决矣。<br>公司票拟持大体，明国法，抑浮夸，遏侥幸，引绳切墨，不少假易。盗库之狱，上传饶死群奄，辨疏径下法司。公引例执奏，封还原本，则中外交恨。魏忠贤故名进忠，攘陵工邀叙，公援祖制，内臣非司礼掌监及提督陵工，不得荫弟侄，票止加恩三等。又数救言官、攻阿姆者，则客魏交恨。乌程相由客魏入，以募兵要宠，与刘朝比而与内操，言官纠劾弄兵，公为之主，则阁奄交恨。谓辽事凿空捕风，东江不足倚，西援未可信，而议弃广宁者，三尺不可贷也，则岛帅、宁抚与逃臣交恨。于是群小谋翻移宫者，含沙喷血，诋阑万端，上亦无如群喙何矣。抗疏求去，十二上乃得请。归三年，应山逮诏狱考死。要典既定，诏削官，追夺诰命，勒令养马。至是而移宫之案始结。<br>呜呼！国家宫府之际，难言之矣。光庙毓德东朝三十馀年，神祖无金寒离之心，宵人构鸟乌枯菀之隙，一旦长主临御，宫庭肃穆，狐焉城鼠焉社神焉丛，彼于社稷何有？庚申九月之事，公与应山挺身奋臂，夺幼君于妇寺之手，其为国家谋则忠矣，而奸讠夭丑类未有不胆战毛竖，几其万有一败者也。皂衣赤棒、目而拒宫门者，李进忠等诸人耳。群小之囊身假面、负涂豕而伏戎莽者，不知几何人也。黄金火齐、负重而伏禁地者，刘朝田、诏诸人耳。群小之飞头传翼、移铜山而攒金穴者，不知几何人也。护选侍、缓诏狱、诤封疆、簪笔飞章者，贾继春等诸言官耳。群小之机关制使、线索提掇、簸弄于阴阳人鬼之间者，不知几何人也。公在事，逆阉犹知惮公，如反出反入之水，犹可提捍。公去而大狱烦兴，衣冠涂炭，祖宗二百馀年培养元气，凋残殆尽，雍流滔天，莫知纪极。夫然后知公于国家，以一身为止水之旧防，而痛恨群小之斩而掘之也，亦已晚矣。应山之葬，谦益论次其事，以为公之死，不死于击阉，而死于移宫。定计杀公者，非操刀之阉，而主张三案之小人。世以谦益为知言。今援以论公之进退，虽异代而犹信，不亦悲夫！<br>公白疏眉，长身玉立，与人语，声可贯耳。与其兄中丞枢部，号为“三刘”。万历乙未，偕枢部举进士，选庶吉士。家居七年，授检讨。乙巳，中丞以考功掌计四明相，属公祈免其私人所谓四凶者。公坚辞曰：“官各有守，非所敢知也。”在坊局，历赞善洗马谕德庶子，升国子监祭酒，繇少詹事转正掌翰林院事。丁巳内计群小大索党人，谋尽逐词林名贤若武进孙文介、高阳孙文忠、江阴缪文贞辈，而谦益亦与焉。公叹曰：“馆阁眉目赖此数公，吾敢爱一官，不以殉众君子。”坚持之，皆得免。浙人谣曰：“他司大熟，词林无收。”谓是举善类尽斥，独不克逞志于词林也。公用是为院长，四年不迁，颀然负海内公望而卒受党人排笮，亦坐此也。丙辰八月，充东宫侍班官。光庙戒心狙击，间于忧疑。公请对日呼嵩，称万寿，遂称引“南山乐只，万寿无疆”之诗，归本忠孝，以开广其意。光庙信口应曰：“读史惜三馀。”公拱手进曰：“大禹惜寸阴，即殿下今日之心也。敬为太平令主贺。”于时拜手扬言，唱颂睿质，流闻禁近，用意在密图拥，光庙深倚之，故卜相首及焉。熹庙登极，逾月加太子太保、文渊阁大学士、户部尚书。次岁，大婚、升、庆陵三礼成，阶由少保加少傅、兼太子太傅，官由户部尚书改吏部殿学。自武英进中极建极，皆与荫而定陵、黔川功得辞免。福清去，上宣谕称首辅。再三控辞，以须福清之至。福清初有间于公，已知其避席延伫，始为释然，公终不自明也。高阳负物望，谙边略。人或间高阳是将为蔡泽代公，公弗省密，揭荐高阳宜大用。居无何，高阳以宰相督师，亦自公发之也。公以忠诚结人，主以诚信遇士。大夫不以建白博名高，不以虚声笼物望，于六曹有综理，无刻削，于言路有援救，无煦，开诚布公，引咎分谤，有劳人长者之风，国是参差，风义感激，未尝有一言半词，少自贬损。辞朝日，具疏自列。其略曰：“鼎湖上宾，事变仓卒。尔时光景，皇上知之，在廷诸臣胥知之。事定之后，遂谓天社稷，原无他虑，而危身忧国、抗声内庭者，遂以訾去计，亦皇上所深恻也。禁闱秘密，非臣所知。但思先帝龙潜之日，皇上鹤禁之中，翼戴何人？调护谁力？扶掖銮舆，抗遏要挟，当日指以为功，今日构以为罪，上下千古，吕强、张承业与李辅国、鱼朝恩，法戒昭然，臣愿后人毋但为五宗光宠计也。外廷臣子，当以君父为急。发东朝持挺之奸者，目为生事；消后宫牝晨之祸者，坐以交关。雄唱雌和，意欲何为，尤臣所未解也。”公以孤危一叶之身，系朝家九鼎之重，忠言苦语，临行弥切，盖不难胪列忧危、磨厉当宁，而难于区明忠佞、诃人于息择肉之日。又不难轩豁眉宇、激扬忠直，而难于吹嘘枯腐、表贤奄于营魂离散之馀。呜呼！岂非光明俊伟，以道事君之大臣与？公去，奄党衔公未已。本兵张鹤鸣用公推毂，起兴奸细杜茂狱，谋连染杀公。司寇王庄毅公纪阅实，平反一夕，内降斥去，而公诬亦得白。奄复用刘朝行边，南北奸人刘廷元、霍维华等持三案益急。公从容语所亲：“吾孤生馀年，命如悬丝，仰赖九庙神明与一腔心血耳。彼以三案杀我，则与应山同日。彼以封疆杀我，则与经略骈首。持忠入地，复何憾哉！”读书谭道，危坐竟日，坦然若无所与者。越五年，崇祯改元。天子鉴公孤忠，复原官致仕，补给诰命，俞吏垣章允儒请遣行人赍诏存问。公拜疏劝上清心勤学，修身亲贤，以票拟归纶扉，以献替责揆路。又谓先帝以大有为之质，掩蚀于鹿马之奸，杀元良，变祖制，戕忠直，一切归狱人主，请为先帝雪此大痛。老臣忠爱朝著，咸传诵叹息，望公再起。以崇祯八年十一月十八日薨，年六十有九。讣闻，辍朝赐祭，葬如彝典。有司议谥曰“文端”。<br>公讳一，字季晦。先世出汉广陵王荆，晋大兴中徙丹阳，再迁玉山。有允迪者，由德安令历两浙置制使。其少子迁豫章。豫章三世，祖亨举宋进士。十四世生廷璋，于公为曾王父。廷璋生仕沃。仕沃生陕西左布政使曰材。曰材生三子：长中丞一，次兵部郎一煜，公其季也。廷璋已下，皆累赠如公，官妣皆一品夫人。公妻徐氏，赠一品夫人，生五子：斯琦、斯玮、斯、斯来、斯叔。孙几人曰：元钊等，葬在某邑某乡之谕茔。谦益辱公道义之知，掌院篆时，移文郡邑，敦趣史官，里居久次者意实在，谦益欲援以自助也。居史馆，颇以埽门自引，声迹落穆，公殁而哭之恸。今为公志，据见闻，征实录，不敢有一字文饰，实以是报公。铭曰：<br>国有易名，论定盖棺。四十年间，有三文端。秩秩山阴，羽翼东朝。芒寒色正，望在斗杓。蔼蔼归德，于金虎。驺虞不鸷，善类斯。南昌步武，媲彼魁三。艰危受遗，忧心如忄炎。虞渊曜沈，金枢御促。手捧初易，以升扶木。缀衣再设，垂帘屏息。庙社安，不动声色。国有大蠹，与国存亡。蝇则摇翅，蟊惟食根。郑、李连枝，客魏扇丑。九首磨牙，八狼盈口。公之在位，泰将大来，唐天不坠，虞门弘开。公既去国，政归刀锯，天心[B242]伤，国脉单露。天之方蹶，毗尔才贤。南昌在廷，高阳在边。扌耆柱国成，疆理戎索。岂无漆梓，亦有藜藿。内戎妇寺，外戎蚁蝎。群小居中，虫牙孽。非鬼非食，置老成。风雨雀鼠，大厦以倾。宗臣在天，扈从三后。拥护赤符，顾瞻朱 朱。豫章崔嵬，西江萦带。堂斧如，丹青未氵未。征文汗竹，斫铭树价。元龟在兹，敢告来者。</p>
<h3 id="明柱国光禄大夫太子太保吏部尚书赠少保谥贞敏梁公墓志铭"><a href="#明柱国光禄大夫太子太保吏部尚书赠少保谥贞敏梁公墓志铭" class="headerlink" title="明柱国光禄大夫太子太保吏部尚书赠少保谥贞敏梁公墓志铭"></a>明柱国光禄大夫太子太保吏部尚书赠少保谥贞敏梁公墓志铭</h3><p>国家当万历初，为鸿朗盛际，冲圣践祚，宫府肃穆。江陵张公以精强沉塞之才，挈持综核三事，大夫靡不专营魂扌舀肝肾，众功耆事，胜任称职。少保真定梁公，其眉目也。梁公仕本兵。浙江罗木营兵噪，焚劫抚臣，捶而投诸淖，朝议汹汹。江陵徐语公推一好巡抚往，足办耳。然必起外吏知兵事者，乃可。公屈指计曰：“张少司马佳胤起家滑令，禽剧盗，斯其人乎？”江陵曰：“然。”少司马遂衔命往，三旬而浙变定。余初入史局，长者为余言二公，握手细语，不出两三言，而乱兵犷卒首伏于三千里外。谋国举棋者当如是矣。余心识其事，尝为梁公孙中翰维枢论次其略。今距梁公殁五十有八年矣。老人多忘，朝家故事，忽忽不复记忆，而犹以遗民旧史志公隧道之石，此所以徨屏营，一执简而三叹者也。<br>公讳梦龙，字乾吉。其先山西蔚州人，洪武初徙家真定。曾祖钊杞，县训导。祖泽咸，赠如公，官妣皆一品夫人。父相，继室崔氏以感异梦生公。公官省垣，始受封，释举子巾服，及见公致政而殁。公修眉炯目，白面长身，扬倘具大人相。八岁丧母，哀动路人。年十四，新郑高文襄公计偕过真定，执手旅舍，盱衡抗论。高公叹曰：“郎君，国之宝臣也。”酌酒再拜，定交而去。中嘉靖壬子乡试。明年，举进士，选翰林院庶吉士、散馆请，外，授工科给事中，累迁吏科都给事中。公谏诤侃侃，持大体，极论李、吴二冢宰营私招权，朝右悚惕。慈溪袁文荣公以撰玄称，上意将真拜。公抗言相臣宜用学术纯正，名德宿望足以镇华夷、服中外者，奉严旨诘责，久之得解。迁顺天府府丞。河决，徐沛议择卿寺有才望者管理新河。袁公在政府扬言曰：“才无出梁府丞者矣。”遂出为河南管河副使。任满，升陕西关内道左参政，分守花马池。公博闻强记，访求掌故，储经济，由省垣外补，重自镞砺，至是益自喜，以为当敌冲要，可以谙边情、晓戎事也。既受事，严申儆备，广设方略练习，如老边吏。条论备边五难，凿凿中利病。虽官监司，三边隐然以长城属公。累迁山西按察使、河南右布政使。隆庆四年，以都察院右佥都御史巡抚山东。明年，转右副都御史，巡抚河南。所至颁布条要，刊削茸，不事苗耨发栉，一切治办。在山东，亲历海岛，禁辽海流民不得狙伏内地，盘互仇杀。在河南，用沈命法捕盗禽，中原盗贼俾无遗种。为国家积灰徙薪，长虑在百年以前，非凡所知也。万历元年，征拜户部左侍郎，改兵部右侍郎，协理戎政。六年，升右都御史、兼兵部右侍郎，总督蓟、辽、保定。公谓国家备御九边，按图画地，方册具备，边臣无他奇谋，只在办实心，干实事耳。以&lt;疒只&gt;爬搔，体察南北军情，四镇诸路标营疾苦。以堵墙、储胥勾稽墩台、亭堡、望，收保如堂阅庭。以僮奴乳哺勤恤传烽夜哨，侦探属国，与夫摆边伏路，罢校退卒，目营手画，口决指授。行之期年，边备修举。而其大者则在乎驾驭大帅，牢笼豪杰。戚少保继光、李宁远成梁宿将、目无文法吏，一皆就公绦旋，愿效臂指。当是时，诸镇皆受成于公，捷闻必推功，归美不自己出，诸大帅益心服公器量。公六防竣事，四报大捷，先后上首功。公斩首至三千四百九十一级，渠首三十九级，获马至三千五百九十五匹，骆驼九十一只，盔甲、器械无算。上以奇功可嘉，累赐敕奖励。在镇逾年，就任加兵部尚书。边墙功竣，加太子少保。三年考满，再荫子至锦衣卫，百户世袭。赐白金文绮，间以飞鱼坐蟒，锡予便蕃，使命络绎，近代边臣未有也。九年，诏回部管事，条上部务茸者四事，及革民间种马、定土官承袭，皆著令，载在《会典》。次年，推吏部尚书，上特简点用江陵。既殁，言官承当国风旨，蜚语及公。公抗辨求去，三上，乃得请。林居十九年，考终正寝，万历壬寅之元日也，享年七十有六。天启四年，高邑赵忠毅公历叙公生平大节，讼之于朝，得赠少师，赐祭十坛，偕封一品夫人马氏，合葬东冈之赐茔。<br>呜呼！万历初年，朝著精明，中外敕励，士大夫如昧旦面，朝阳发。公于此时拥旄雄镇，执讯获丑，以其身任国门锁钥，何其重也！政枋更改，钩党刺促。公去位之后，朝政蛊戎索，木朽蝎中，暮气遒尽。疆场之祸，孽牙于鬯草，蕴崇于苦矢，而驯至于不可为。抚今追昔，考公之进退而参合于国故，玄黄消歇，汗青翳然，以金销石泐之，余为见霜落之候。天乎？人欤？斯则可为痛哭已矣。<br>公以冢宰告老，太公犹健饭。公偕马夫人抉携侍膳，如婴儿稚妇。以其间走马射生，谣舞击Ф，以相娱悦，盖三年而后殁。既免丧，岁时踏青上冢，巡行田舍，夫妇并驾小车，子女及内外曾孙男女五十馀人，罗列舆傍，扶轮叱犊，牵衣绕膝，欢呼上寿。乡人聚观赞叹，以为神仙。而夫人又后公十六年，年八十六而考终。国运休明，元气磅礴既醉，五福总萃于公之一门，非偶然也。<br>公生子四人：忠、思、慈、志，并承公文武荫，其后益蕃，以大孙男十二人、女十三人，曾孙男二十人、女十六人，玄孙男、女三十人。忠生维本，礼科都给事中。思生维基，南雄府知府。志生维枢，山东武德道佥事。而维本之子清宽、维枢之子清远，今皆吏部左侍郎。维基之子清标，今兵部尚书。于是参政增修家状，司马暨两少宰撰币致辞实来请铭。铭曰：<br>恒山北岳，上扶乾门。宝符在代，是生伟人。降人析木，受姓大梁。经文纬武，恢我皇纲。乃储中秘，乃拜夕垣。三阶色正，五纬芒寒。戒彼翰音，策我骥足。发硎维新，驾车就熟。爰长方岳，爰领旌节。俅俅威望，服庭穴。帝眷蓟、辽，惟我左辅。汝归视师，孰敢余侮。橐兜戟纛，豹尾神旗，六防四捷，露布交驰。帝曰念哉，汝归弼予。夏官冢卿，喉舌帝车。功成身退，赤舄居东。饮御燕乐，寿岂令终。公神在天，左右神祖。衮衣绣裳，云车月斧。公泽焘后，绎绎。诒我丰芑，作令晋梓。东冈之阡，高阙嵯峨，岂无樵牧，鬼神护诃。尘蒙金碗，灰沉玉检。敬征阀阅，庸嗣琬琰。先民有言，匪本曷思。钻石刻辞，维以告哀。</p>
<h3 id="明故南京国子监祭酒赠詹事府詹事翰林院侍读学士石门许公合葬墓志铭"><a href="#明故南京国子监祭酒赠詹事府詹事翰林院侍读学士石门许公合葬墓志铭" class="headerlink" title="明故南京国子监祭酒赠詹事府詹事翰林院侍读学士石门许公合葬墓志铭"></a>明故南京国子监祭酒赠詹事府詹事翰林院侍读学士石门许公合葬墓志铭</h3><p>天启壬戌，国方夷之初旦，制科得人为盛，胪传首茂苑文文肃公庶常、擢会稽倪文正公、漳浦黄石斋公暨吾邑许公。余在班行，群公谓词林有人，举手相贺。既而文大用以复隍贞吝，倪、黄晚用，以过涉终凶。许公则不进不退，入于坎以殁。迄于今，井灶堙夷，宿素澌尽。余乃以孑遗荒耄，渍泪而铭公之墓。悲夫！<br>公讳士柔，字仲嘉，学者称石门先生。其先，宋南渡居江阴。国初，徙邑东唐市。祖汾，布衣居胡襄懋幕下，叙平倭劳，官神武卫经历。父，字伯彦，娶冯氏，生公。伯彦高才强记，授《春秋》于先宫保为入室弟子。不事生产，落魄好大言，里中儿呼“狂生”，如汉郦食其，则大喜。其教子治文、武二经。文经除《尔雅》，加《家语》，胡氏传为十四。武经加《握奇经》为八。公讽诵皆上口，逾年而卒业，摇笔凌纸，奇怪涌出，余见而惊异之，孙子桑遂以女妻焉。贫益甚，脱身游外。家焚膏吞纸，尽读其所藏书，文益奇，都人士莫敢梯接。万历戊午，举于乡。壬戌，举进士，选翰林院庶吉士。甲子，授简讨得封。其父母持节，封楚藩。逾年，丁外艰。崇祯戊辰，服除，纂修神熹二庙实录，管理诰敕，升侍讲兼经筵讲官。皇子生，覃恩赠父及二母。辛未，分考会试。癸酉，升右春坊中允，历升谕德左春坊庶子。掌坊凡四年，而有南京祭酒之命。甫莅任，坐戊辰撰诰文越职，降调。辛巳，补尚宝司丞。壬午三月，迁少卿，以疾卒于位。<br>公为诸生，邑令杨忠烈公、锡山高忠宪公以国士期许。二公忤奄死，公方居忧中，夜呼愤涕，泣湿苫块。先帝诛逆，表忠涣汗大号。公当官奋笔，一日草数制，发扬蹈厉，感荡震越，朝右舞，继以流涕，阉螽媪丑莫不留视瞠眙，丧精亡魂。部党之目，定于此矣。乌程攘枚卜逐余，锯牙岐舌，头角{疑角}々。会稽叹曰：“文华殿为同文馆矣。”公昌言于朝阁，讼是非较然，安能将一手掩天下，目言路攻。乌程章无虚日。乌程疑二公唱导，而尤以乡曲忌公。乌程当国久，势张甚，公岳岳不少屈。甲戌，官宫谕，上《帝王世系》二疏，明与乌程相排笮，而公益危矣。先是群奸嗾逆贤定三案，刊布《要典》，改修《光庙实录》，铲削其与《要典》抵牾者。会稽请焚毁《要典》，天下韪之。久之，改《录》如故，《要典》犹弗焚也。于是茂苑及公相继论改《录》之谬。茂苑请刊定改《录》所笔者，而公则レ抉改《录》所削者。公初疏曰：“臣备员纂修，恭阅《皇考实录》，总纪于《世系》，独略皇上娠教之年、圣诞之日不书，命名之典、潜邸之号不书，圣母出何氏、族受何封号不书。凡此皆原《录》备载，而改《录》故削者也。原《录》之成，在皇上潜邸之日，而详慎如此。改《录》之进，在皇上御极之初，而草略如彼。此大经大法所在，不可不亟正也。”疏上，奉旨谓累朝旧例，不必滋烦。乌程复令中书官捧穆庙总记以诋公。公具揭争曰：“《皇考实录》与《列圣条例》不同。列圣在位多历年，所登极后事，皆用编年排纂，则总记可以不书。皇考在位一月，登选三后，诞育圣嗣，皆在未登极之先，不书之《总记》，而谁书也？穆庙大婚之礼，皇子之生在嘉靖中，故总记不载母后之姓氏、封号。皇子之出震承乾，宝册金书，辉映天地，《编年》未尝不具载也。皇考一月，易代载册，熹庙仪注，而皇上之册立阙焉，可乎？”乌程怒，攘臂揭参，同官之而止。公复抗疏言：“累朝《实录》，无以不书世系为成例者。臣所以レ抉改《录》，政谓与累朝成例不合也。孝端显皇后，皇考之嫡母也。原《录》具书保护之功，而改《录》削之者何也？分莫尊于正嫡，功莫大于保圣，国本几危于震，天心幸托诸坤宁，当日调护之苦心，真千古孝慈之极，则宗庙赖燕翼之庆，诞发于本支；而史臣抑顾复之劳，抹杀于寸管。此尤天理人心不容终泯者也。”疏上，仍用前旨报闻，而乌程噬公，益不可解矣。呜呼！三朝之事，根抵宫掖，下穷私燕，上及山陵。天启初，高阳孙文正上言皇上，如信臣为帷幄近臣，俾直陈先帝危难旧事，臣得引诸辅臣为证，一一为皇上剖明之。由此言之，即汉世掖庭所谓奈何令长信得闻者，终未尝不流布人间，其可掩乎？群小之改《实录》也，护《要典》也，当璧之忧危，伏蒲之谏诤，以迨于选婚诞嗣，一切彝典皆殁，而不录以为必如是，则椒涂之城堑日坚，汗青之罅隙尽杜。人主习其读而问其传，茫然如烂纸故牍，无可览观，何从拨煨烬于蕉园，埋科斗于汲冢，遂使宫邻金虎，皆得坐保百岁之安；而禁近铜龙，无复通知累朝之故。公之论改《录》也，不争于笔，而争于削两疏之末，追诵孝端，则已直发其机牙，而穷灸其病穴。识者叹公之更事深，奋笔勇，忧国远虑，比肩高阳，而惜人主之不见省也。乌程锄异己益急，悬金购私人诋黜逐，会稽牵连。公族子重熙私史请事穷究。公密封原书，进御史，祸乃止。茂苑进讲《春秋》，当上意登拜、乌程力排之二月而罢。公复昌言于朝，如阁讼时，乌程语淄川曰：“虞山、茂苑，二鸟也。有大小翮在，将怒飞，吾侪能安寝乎？”遂合谋出公于南。乌程去，淄川以诰词发难逐公。司业周文节公为公抗辨曰：“词林故事，阁臣分派撰文，或手加详定，或发回改撰，未有竟自纠参者也。诰敕用宝，岁有常期，未有十年之后用宝进呈，吹求当制者也。赠诰专属中书。崇祯三年，申饬事例，未有追论元年之史官，诋为越俎者也。高攀龙纯忠正学，忤奄沈渊。皇上剪逆褒忠，光施天壤。一旦毛举细故，舞文反汗，褒贬不错，贷是非不两立。今之赠恤为非，则昔之削夺为是。忠良色沮于一字，奸逆手笑于九京，此非所以厉当今、示后世也。”疏虽寝，不报，公论大白。久之，稍迁尚宝司丞。公病矣，主忧国蹙，不敢引例待迁，乃力疾赴阙。病痰厥足，不良行，晨夕捧宝御前，左ベ右平，槛峭陀，目旬魂稽，蹩辟将事，郊坛Ё寒，夜半瘴据鞍，舌强齿噤，冰雪生肤发中。卧床匝月，即家拜少卿。十日遂不起，壬午三月初三日也，年五十有六。<br>公为人忠信易直，光明雄骏，事亲交友，咸有至性。痛其父仕不及养，卜地封壤，必诚必信。墓傍丙舍，筑台除道，面湖负山。曰：“吾先人豁达有大志，魂魄犹钓游于此，无使邑邑也。”与人交，握手出肺腑，急难让夷，先人后己。乌程起牢修狱杀余，罗网布中外。公焦头濡足，上告下诉，奸人遂飞章讦公。先帝逐乌程，尸奸人于市，祸始得解。在坊局久，戚里貂蝉，金吾缇骑，多出门下。公倾心结纳，用是以消弭蜚语，寝息告密，国体士气，保全实多。其事秘，人莫能明也。流氛告急，余与公谋招材勇，练水师，为保障勤王计。公典衣损膳，倾橐以助。既而稍解严，奇材剑客皆以公为归相，与共甘苦，同卧起，周旋夷险，抵死不忍去。其得士死力如此。<br>公尝谓读书当官，须缓急有用，耻为大冠侧注、拱揖矩步、祈土龙以致雨者。崇祯初，颁恩诏之陪京，大奄运皇木，梗河道，参随鸱张，炮石交下。公命设龙亭，树旌节，朝衣冠，立首，趋传呼“某太监朝驾”。奄逡巡诣驾，前扌叉衣叩头，候诏使舟行，乃去。人谓公应变方略，已见一端，而惜乎其无所试也。<br>公妻孙氏淑仪婉则，御穷守贵，士类以为妇师。生二男子琪、瑶，生二女子，嫁翁瞿。公之殁也，瑶泣血踊擗，扶榇南还，干戈塞道。琪间关诣阙，白公冤状，诏复原官，峻赠詹端，崇祯甲申之二月也。乙酉八月，琪等渴葬于戈庄之新阡。瑶鹊起科第，历官方岳，覃恩及三代。乃修谕茔，开神道，奉母淑人柩葬，排缵行状，而请铭于余。<br>瑶之状公也详，其于人才国是、消息存亡之故，瞻乌泣麟，有馀痛焉。于是知公之能仕教忠，不亡君父，盖易世而未艾也。铭曰：<br>日之方中乃见沫，鹅高飞六退。睽孤见豕甚可秽，载豕盈车吁可怪。四门穆穆四夔萃，一夫九首纵脔嘬。寇张之弧飞我说，往不遇雨瞢フ晦。吁嗟许公独憔悴。三朝金匮力简裁，紫泥封玺傍华盖。左官犹在炉烟内，童麋触犀岂足戒。谗夫鬼伯交辟倪，越甲鸣君志士噫。螭头溘逝死不悔，忠魂恋主长望拜。三年上宾蚤侍卫，佳城郁郁形气会。巽龙乘风水为界，如膏斯屯后将沛。白杨萧萧青竹在，我刻铭诗讯金薤。金镜云亡世奚赖，王明受福终古喟。</p>
<h3 id="明都察院右佥都御史巡抚天津慈溪冯公墓志铭"><a href="#明都察院右佥都御史巡抚天津慈溪冯公墓志铭" class="headerlink" title="明都察院右佥都御史巡抚天津慈溪冯公墓志铭"></a>明都察院右佥都御史巡抚天津慈溪冯公墓志铭</h3><p>崇祯末年，大命中圮。公忠谋国之臣排大疑、建大议者二人，曰总宪忠文李公、津抚冯公。李公密疏请上坚守，以卫九庙，仿先朝故事，命太子监国，南京分封二王江浙，以壮藩翰。上袖其疏，累日咨嗟太息。群臣请迁者蜂起，斗诤沸腾。上怒并寝李公议，而冯公之在津门也，尝力陈寇在门庭，南北多梗，宜疏通布置，防患未然。甲申三月，方移疾候代。事急，遣其子恺章飞章入奏：“京城单虚，战守一无所恃，臣谨具海船二百艘，率劲卒于人身抵通郊，候圣驾旦夕南幸。”三月初七日，恺章匍匐入都。阁部诸公铃柝沈沈，阁门昼扃。久之，次第引见。司徒倪公曰：“上决计固守，疏必不省。”内阁范、方二公曰：“津抚方用截饷切责，安得自送死？”恺章徨七日，饮泣出国门。四日而京城陷。呜呼！李公非胶柱死守也，以为六飞万乘，不当轻试一掷。监国抚军，以灵武系天下之望，此经权并用之策也。假令知津舟宿，戒航海无虞，痛哭叩阍请急，上将剑及寝门。即不然，临遣分封，可以立决，天下事尚可为也。仓皇奏报，倚阁部为口喉舌，群公拱揖缓步，拘牵文墨，裂裳裹膝之使，倚墙鹤立，而无所控告。此则天不悔祸，有鬼神关鬲其间，非人谋所能及也。贼既陷神京，分兵徇畿辅，津道臣翻兵引贼。公突围而南，以图兴复。比及家精消亡，声气酸咽，捶床抚膺，祈一死以从先帝，距鼎沉五。阅月耳，长呼过河，视不受含，岂不痛哉！<br>公名元，字尔赓。远祖吴越尚书叔和，家于慈。以工部司务赠光禄卿季兆。为其祖。以南京太仆寺卿赠太常卿若愚为其父。以兵部尚书元飚为其弟。公弱冠而学成，太常命司马师焉。司马举进士先于公六年，镞厉名行，正直是与，海内称两冯君，天子亦知之。初莅津门，厉兵振旅，犄角诸镇，斩馘献兵过当。上大喜，赐金币，荫一子锦衣。间语司马：“若兄在行间病，烦眩良苦。”司马顿首谢曰：“臣兄誓捐躯报国，何敢言病？”上属司马传语，命慎用药物，遣中使赐宫参八两。上知公可大用，倚毗良重，而外庭或未之知也。公举崇祯元年进士，授工部都水司主事。中人张彝宪管理户、工二部，请属其郎官。公抗疏力争，谓内臣别立公署，不得踞两部之堂，两部臣不得参谒内臣，犯交结之禁，部臣钱粮有弊，听内臣纠劾，不得越俎荐举。公监督长德二陵桥梁，洗手受事，上赢金四万有奇。彝宪毛举中，公无所得，恨益甚，佯坠马伤足，请告归。三年，起礼部仪制司郎中，出为湖广布政司参议，备兵苏松。九年秋，鸣镝躏畿南，首率众入卫浙。兵将出境，而公已渡淮矣。抵济宁，奉诏班师，加衔为福建提学副使。乌程借文社钩党剪除江南名士，公覆疏请戒其禁，勿蹈东京苇笥覆辙，坐镌秩，降山东盐运判官。十一年，济宁告急，摄兵备城守。十二月，却东师于城下，并击杀高奄部兵乘间肆掠者。敌退，请诛奄以谢燕、赵、齐、鲁冤鬼，不报。未几，用天津兵备开府，叙济绩也。公通心强志，谙晓吏事，所至 剧盗，按贪猾，勾稽钱粮，均平赋役，皆凿凿副名实。又以中外多事，备御茸，军实，养士气，通轻侠，拭瘢，苍头庐儿、废弁退卒，呵摩爬梳，以冀一割之用，人皆望而归之。自谓立身天地间，只有一君一父，只有一心一胆，不判此七尺，为宇内撑拄伦纪，保全善类，何所为哉？人宫邻、权相金虎与沸唇左带而三，目张齿击，声泪俱发，奋欲以其身死之。乌程起牢修之狱，刊章捕余，事下所司案问，而公左官当去。公掀髯笑曰：“彼所以亟锄吾者，欲曲杀虞山而先剪其翼也。我一日在事职，当穷究此狱。三寸管在我，三尺法在我，阖门百口在我，彼其如我何？”于是登堂视事，悬鼓，召介众，引绳切墨，手定爰书，狱成而后去。天子为之感悟，尸奸人于市，而乌程亦先引去，而同文之狱少缓矣。生平勇于为善，怯于进取，Ο于道义，淡于声利，居官不取一钱，而饥寒待衣食；临事不假颦笑，而吹嘘遍枯朽。与司马公恣其友爱，两家儿女更衣并食，身任主伯，综理家政。司马一无所与，司马之夫人一针一缕，必取诸丘嫂。公卒，司马曰：“兄死，吾无归矣。”哭踊卧地上，不复归内寝，越七日不起，易箦含敛，皆在公柩前。呜呼难哉！公卒于崇祯甲申九月初十日，享年五十有九。娶何氏封安人，赠淑人，生一女。侧室徐氏生恺章，刘氏生恺奇，孙四人。葬邑之小渔山。岁次癸卯，恺章属契家子姚江黄宗羲撰次行状，请予追铭其墓。<br>呜呼！甲申之祸，亘古无两。痛定思痛，追悔航海之议，不与李公合并，未尝不拊心恸哭也。虽然，论人才于炎正之季，固未有若二公者。李公如秋霜烈日，惊爆两间。冯公如长江大河，涵濡群类。天生斯人，以匡植末造，而卒与庙社俱尽。吉水风烈接踵，信国伟矣。物论悠悠，附耳借目。冯公之忠言奇谋抑没无闻，后死者之责也。明有简策，幽有神祗，其何敢阿私所好，欺诬来世。是用大书特书，表而出之，不敢以文。铭曰：<br>茫茫天津，析木之墟。驾鹅横飞，封豕负涂。旋斡耳杓，以回帝车。云帆星旃，百灵扈趋。蜿蜒负舟，苍龙白鱼。海童送帆，江妃导。北燕东吴，如堂适除。天梁中截，壅此简书。六龙引掣，群彼。群死毕命，天乎人与？觚棱灰飞，蕉园烬余。碧血已化，丹心曷摅？{隋山}山宰木，吊者欷。旧史作铭，敢告石渠。</p>
<h3 id="明中大夫光禄寺卿奉诏起南京工部右侍郎赠一级徐公墓志铭"><a href="#明中大夫光禄寺卿奉诏起南京工部右侍郎赠一级徐公墓志铭" class="headerlink" title="明中大夫光禄寺卿奉诏起南京工部右侍郎赠一级徐公墓志铭"></a>明中大夫光禄寺卿奉诏起南京工部右侍郎赠一级徐公墓志铭</h3><p>公讳如珂，字季鸣，世居吴县横塘里。曾祖政以布衣经政八邑，田赋籍在册府。祖言、父思仁皆赠中大夫光禄寺卿。母淑人刘氏。公生十四年而孤。万历乙未举进士，授刑部江西司主事，升浙江司郎中主事。谢廷讠赞越职请建储，神宗震怒，镌责同舍郎，降云南布政司，添注照磨谪籍。十年，丁母艰，起衡阳府推官。服除，补河南。明年，升南京礼部祠祭司主事，迁郎中。历俸五年，迁广东岭南道右参议。天启元年，转四川兵巡上川东道副使。复重庆，捣古蔺，叙功第一。久次，入为太仆寺少卿，升通政司左通政。乙丑，升光禄寺卿。丙寅，推南京工部右侍郎。逆奄矫旨，削籍为民，归里三月而卒，冬十二月初九日也，年六十有五。崇祯元年，收召忤奄诸臣，仍以原推起用，公捐馆一年所矣。<br>公忠诚强直，砥节首公，于国为劳臣，于世为志士，中年以平蜀尽瘁，晚节以忤奄捐躯，生平勋名风节，此二事为最巨。公入蜀也，奢崇明戕蜀，抚于重庆。贼目樊龙、张彤据城以守，而与其子寅重兵围成都。公疾驱至荆州，寄弥月儿于邓氏，单舸入夔，抵垫江，策之曰：“蜀事急矣。欲保全蜀，莫若急攻重庆，以解成都之围。重庆三面阻江，一面通陆。贼据佛图关以扼我，莫若先夺关，以制其死命。”召募得胜兵千人，檄调土司及材官良家子义兵继至。正月朔日誓师，初六日合围，十六日邑梅石耶。兵间道走关下，斩首数百级，军声大振，而成都以晦日围解矣，公谋夺关益力。二郎关在佛图上游，亲率选锋数千，走鱼洞，驻双山，绕出佛图后。女帅秦良玉援省还，与诸将连营，为一字阵，横亘十馀里。守备金富廉率所部先登，呼声陷楼。橹贼咋指，呼其乳名曰：“谁能遣金么儿出死力如此？”四月廿四日，我师克佛图关，逆酋兵数万自江津来援，道镇请撤回以避其锋，公不可。同知越其杰率马湖、遵义兵赴泸，檄还师蹑贼。官兵七枝，左右夹击，贼大败，江水为赤，贼势穷蹙。下东道戴君恩遣间招抚，扁舟过江，执张彤手好语，移时而复叛公。趣诸将急攻，金富廉馘张彤、樊龙死乱兵手，诸凶渠缚槛车。下东道君恩献俘阙下，天子为告庙，御楼受贺，下东道立峻，擢三级，而公守上东道如故。是年冬，有捣巢之役，合江于六路最要，制府以监督委公。公议分兵三路：罗帅出左路，趋赤水，抵竹瓦，规取土城，断古蔺后户；薛帅出中路，趋先市，抵小关，疾趋土城，协攻古蔺，扫贼宫室坟墓；越同知出右路，趋九枝，抵中箐，直捣永宁，搜贼窟穴。部署既定，越中谗解去，两帅争兵而哄。罗顾望，流言兵不当繇土城。公怒曰：“蔺之有土城，犹渝之有佛图也。罗自畏贼耳，而唱言不当出土城，阻坏大计。我卷甲疾趋土城，首当贼冲，彼亦将曰：‘余马首是瞻耶？’”大书榜军前“先市、仁怀兵敢退一步者斩”。诸将股栗，莫敢后。军中需饷亟，仁怀米运梗大丙滩，水悴石啮，舆呼叫号。公香祷于神，须臾水长二丈，乱流而济，军声腾踊沸江。水贼借水西兵十万来援，势张甚，我前军少却。捍子军覃懋勋挽白竹弩连中之，贼大溃。转战数十里，斩首万馀级，遂破古蔺，纵火焚伪宫阙五凤楼，发掘冢墓，碓其骨，癸亥五月十三日也。明日，破土城，逆寅中枪遁去，父子窜逆水西龙场坝。公画渡河，三策决计，请济师。制府中罗帅语檄缓师，期而内召之命至。或曰：“贼其釜中矣，盍蒇事而后去？”公笑曰：“枕戈坐甲，劳人事也。饮至策勋，以俟能者。往谪滇时，梦朝见神宗皇帝，袖中出川扇三，曰：‘若为我手持遗皇太孙。’今三川扇动，只手撑持，以还圣主，死可以报命神祖，他何望哉？”其劬躬耆事，有功不伐，皆此类也。<br>公入朝，逆奄窃枋，儿孙满朝右。公风骨棱棱，孤峭行一，意奄党怒，奄亦怒。奄不知公何等人也。纠奄章，满公车，封进不逾晷。奄党曰：“彼将比而杀公。”既而阿颂厂臣，取次劝进。公修光禄寺竣，具疏报闻。奄党曰：“光禄，内府衙门也，彼敢无一言及公乎？”奄积不能平，先后陪正会推，皆不报，卒严旨削夺�</p>
</div><script src="https://cdn.jsdelivr.net/lightgallery.js/1.0.1/js/lightgallery.min.js"></script><script>if (typeof lightGallery !== 'undefined') {
        var options = {
            selector: '.gallery-item'
        };
        lightGallery(document.getElementsByClassName('.article-gallery')[0], options);
        }</script>
    </div>
    <footer class="article-footer">
      
      
    </footer>
  </div>
  
  
    

  
</article>
</div>
    </section>
    <footer class="footer pt-4 mt-5">
  <div class="container">
    <div class="py-3">
      <div class="row justify-content-between">
        <div class="col-6">
          <img class="filter-invert mb-3 lazyload" height="60" data-src="/images/brand-waxacn.svg" alt="Waxa.Deisgn | 蛙夏设计" role="img">
          <p class="mb-4">Kaero，自由设计师。喜好摄影、游历及文学，素来不务正业，以研究各种杂七杂八为能事。江西人，曾居上海、深圳，现定居苏州，承接各种与设计相关的事务与需求。</p>
          <ul class="list-inline">
            
              <li class="list-inline-item">
                <a target="_blank" rel="noopener" href="https://twitter.com/kaero">
                  <img 0="Twitter" src="/images/icons/contact-twitter.svg">
                </a>
              </li>
            
              <li class="list-inline-item">
                <a href="javascript:;">
                  <img 0="微信" src="/images/icons/contact-wechat.svg">
                </a>
              </li>
            
              <li class="list-inline-item">
                <a href="mailto:kaero.zhi@gmail.com">
                  <img 0="邮箱" src="/images/icons/contact-mail.svg">
                </a>
              </li>
            
          </ul>
        </div>
        <div class="col-4">
          <h5>友情链接</h5>
          <ul class="list-inline">
            
              <li class="list-inline-item">
                <a href="https://zesen.net/" title="泽森" target="_blank" rel="noopener">泽森</a>
              </li>
            
              <li class="list-inline-item">
                <a href="https://andersnoren.se/" title="Anders Norén" target="_blank" rel="noopener">Anders Norén</a>
              </li>
            
              <li class="list-inline-item">
                <a href="https://dlanham.com/" title="David Lanham" target="_blank" rel="noopener">David Lanham</a>
              </li>
            
              <li class="list-inline-item">
                <a href="https://acorn.imaging.xin/" title="Acorn" target="_blank" rel="noopener">Acorn</a>
              </li>
            
              <li class="list-inline-item">
                <a href="https://hexo.io/" title="Hexo" target="_blank" rel="noopener">Hexo</a>
              </li>
            
              <li class="list-inline-item">
                <a href="https://duoyu.wang/" title="To Base64" target="_blank" rel="noopener">To Base64</a>
              </li>
            
          </ul>
        </div>
      </div>
    </div>
    <hr class="hr" style="opacity: .25;">
    <div class="pt-3 pb-5">
      <ul class="list-inline mb-0 text-center">
        <li class="list-inline-item">&copy; 2023 Waxa.Deisgn | 蛙夏设计</li>
        
        <li class="list-inline-item">Powered by <a href="http://hexo.io/" target="_blank">Hexo</a></li>
        <li class="list-inline-item">Designer <a href="https://waxa.design" target="_blank">Kaero</a></li>
      </ul>
    </div>
  </div>
</footer>
  </main>
  <div id="mobile-nav-dimmer"></div>
<div id="mobile-nav">
	<div id="mobile-nav-inner">
		<ul class="mobile-nav">
  
    
  <li class="nav-item ">
    <a class="nav-item-link" href="/">首页</a>
  </li>
  
    
  <li class="nav-item ">
    <a class="nav-item-link" href="/gallery">影像</a>
  </li>
  
    
  <li class="nav-item ">
    <a class="nav-item-link" href="/stories">案例</a>
  </li>
  
    
  <li class="nav-item ">
    <a class="nav-item-link" href="/archives">更新</a>
  </li>
  
    
  <li class="nav-item ">
    <a class="nav-item-link" href="/about">关于</a>
  </li>
  
  <li class="nav-item ">
    <span class="local-search local-search-google local-search-plugin" style="">
    <input type="search" placeholder="站内搜索" id="local-search-input" class="local-search-input-cls" style="">
    <div id="local-search-result" class="local-search-result-cls"></div>
</span>
  </li>
</ul>
		
	</div>
</div>

  <script src="/libs/feather/feather.min.js"></script>
<script src="/libs/lazysizes/lazysizes.min.js"></script>



	<!-- Swiper JS -->
	<script src="/libs/swiper/swiper-bundle.min.js"></script>
	<!-- Initialize Swiper -->
	<script>
		var swiper = new Swiper(".oneSwiper", {
			slidesPerView: "auto",
			centeredSlides: true,
			spaceBetween: 30,
			pagination: {
				el: ".swiper-pagination",
				clickable: true,
			},
    });
	</script>



  <script src="//cdnjs.cloudflare.com/ajax/libs/lightgallery/1.6.8/js/lightgallery-all.min.js"></script>
  <script src="//cdnjs.cloudflare.com/ajax/libs/justifiedGallery/3.6.5/js/jquery.justifiedGallery.min.js"></script>
  <script>
      (function ($) {
          $(document).ready(function () {
              if (typeof($.fn.lightGallery) === 'function') {
                  $('.article').lightGallery({ selector: '.gallery-item' });
              }
              if (typeof($.fn.justifiedGallery) === 'function') {
                  $('.justified-gallery > p > .gallery-item').unwrap();
                  $('.justified-gallery').justifiedGallery({
                      rowHeight : 320,
                      lastRow : 'nojustify',
                      margins : 5
                  });
              }
          });
      })(jQuery);
  </script>


<script>
// 移动设备侦测
var isMobile = {
  Android: function () {
    return navigator.userAgent.match(/Android/i);
  },
  BlackBerry: function () {
    return navigator.userAgent.match(/BlackBerry/i);
  },
  iOS: function () {
    return navigator.userAgent.match(/iPhone|iPad|iPod/i);
  },
  Opera: function () {
    return navigator.userAgent.match(/Opera Mini/i);
  },
  Windows: function () {
    return navigator.userAgent.match(/IEMobile/i);
  },
  any: function () {
    return (isMobile.Android() || isMobile.BlackBerry() || isMobile.iOS() || isMobile.Opera() || isMobile.Windows());
  }
};

if ($('.local-search').size() && !isMobile.any()) {
	$.getScript('/js/search.js', function() {
	  searchFunc("/search.xml", 'local-search-input', 'local-search-result');
	});
}
</script>


<script src="/js/mobile-nav.js"></script>


<script src="/js/script.js"></script>

</body>
</html>